

   20  <>金‧劉完素著‧‧黃帝素問宣明論方

                               建檔：行政院衛生署中醫藥委員會　何威德技正


      黃帝素問宣明論方                      金  河間劉完素著

  ==1卷一

  ==2（第一章）諸證門

諸證總論

黃帝曰：善言天者，必驗於人，善言古者，必合於今，善言人者，必厭於己，如道
不惑，所謂明也。余問夫子，言而可知，視而可見，捫而可得，今驗於發蒙解惑，
可得聞乎？岐伯稽首對曰：何道之問也，天覆地載，萬物悉備，莫貴於人，人以天
地之氣，生四時之法，成君王，宰職黎庶，盡欲全形，貴賤雖殊，寶命一矣，好生
惡死者，是世人之常也，若人有患，如救水火，莫待留日深，著於骨髓。所以難
矣。

素問諸證略備具題

煎厥之狀，陽氣煩勞，精絕辟積於夏，致目盲不可視，耳閉不可聽，薄厥之狀，陽
氣大怒，形氣絕而血菀於上。脹飧泄，寒熱不散，升降上下，頹疝心掣，寒多下
墜，以為諸疝，心熱內掣，陰陽之結，四肢浮腫，便血不已，蠱瘛之病，腎氣不足
，冤熱筋急，白液出，跳掣也。膀胱不利，致三焦約而遺溺，腎精不足，強上冥視
，唾之若涕，惡風振寒，為之勞風。雖近衣絮，榮虛衛實，名曰肉苛。心移寒於肺
，則肺消，肺移寒於腎，為湧水，心移熱於肺，為膈消，膽移熱於腦，為肺淵，膀
胱移熱於小腸，為口糜，大腸移熱於胃，為食，熱盛則陽絡溢，陽絡溢為衊，
醉以入房，氣竭傷肝，大脫其血，月事衰少，名曰血枯。蘊熱怫鬱，生於諸風，寒
濕風之三氣雜合，而為諸痹，宗筋弛縱，發為白，熱聚胃口而不散行，故胃脘為
癰，面色白黑，所謂疹筋，口苦積熱，名之膽癉，腎虛內奪，則為瘖痱。血氣竭少
，令人解，腹滿不食，寒中腸泄，斯病鶩溏，腰股痛發，胕腫不便，寒生濡泄，
聊敘此證，不能備舉。

  ==3（第一節）煎厥證，主熱

陽氣煩勞，積於夏，令人熱厥，目盲不可視，耳閉不可聽。

人參散主之。

治煎厥氣逆，頭目昏憒，聽不聞，目不明，七氣善怒。

人參，遠志（去心），防風（去苗各二兩），赤茯苓（去皮），芍藥，麥門冬（去
心），白芍（各一兩），陳皮（去白）

右為末，每服三錢，水一盞半煎，至八分，去滓溫服，不計時候，日再服。

  ==3（第二節）薄厥證，主肝

陽氣大怒則形氣絕，而血脈菀於上，令人薄厥於胸中。

赤茯苓湯主之。

治薄厥暴怒，怒則傷肝，氣逆胸中，不和甚則嘔血鼽也。

赤茯苓（去皮），人參，桔梗，陳皮（各一兩），芍藥，麥門冬（去心），檳榔（
各半兩）

右為末，每服三錢，水一盞，生薑五片，同煎至八分，去滓溫服，不計時候。

  ==3（第三節）飧泄證，主冷

清氣在下，則生飧泄，清濁交錯，食不化而清穀出矣。

白朮湯主之。

治飧泄，風冷入中，泄痢不止，脈虛而細，日夜數行，口乾腹痛不已。

白朮，厚朴（生薑製），當歸（去苗），龍骨（各一兩），艾葉（半兩熟炒）

右為末，每服三錢，水一盞，生薑三片，同煎至八分，去滓，空心溫服。

  ==3（第四節）脹證，主心腹

濁氣在上，則生脹，此陰陽返則氣結不散而腹脹滿，常如飽。

吳茱萸湯主之。

治脹，陰盛生寒，腹滿脹，且常常如飽，不欲飲食，進之無味。

吳茱萸（湯淘炒），厚朴（生薑製），官桂（去皮），乾薑（炮各二兩），白朮，
陳皮（去白），蜀椒（出子各半兩）

右為末，每服三錢，水一大盞，生薑三片，同煎至八分，空心去滓溫服。

  ==3（第五節）風消證，主心脾

二陽之病，心脾不得隱曲，女人月水，病血不流，脾病食不化，風勝真氣消。

黃耆羌活散主之。

治心脾受病，精血虛少，氣力衰乏，日嗌消矣。

黃耆（一兩半去蘆頭），羌活，石斛，防風，枳殼（火炒去穰），人參，生地黃，
牡蠣（燒），黑附子（炮），茯苓（去皮），五味子，續斷（半兩），牛膝（酒炒
各一兩），地骨皮（三分）

右為末，每服三錢，水一大盞，煎至八分，去滓溫服，不計時候，日進三。

  ==3（第六節）心掣證，主心

一陽發病，少氣嗽泄，三焦不利，上咳下泄，心火不寧，其動若掣。

調中散主之。

治心掣不定，胸中刺氣痞壅，上若咳嗽，下若泄利。

白朮，乾薑（炮），當歸，人參，五味子，赤茯苓（去皮），甘草（炙各一兩），
官桂（一兩半）

右為末，每服三錢，水一盞，煎至八分，溫服，去滓稍熱，日二服，臨臥。

  ==3（第七節）風厥證，主脾胃

一陽一陰病發驚駭，背痛噫欠，名風厥。蓋胃土肝木，為木剋土，風勝濕，不制腎
水，故令上逆。

遠志散主之。

治風厥多驚，背痛，善噫善欠，志意不樂，身背皆痛。

遠志（去心），人參，細辛（去苗），白茯苓（去皮），黃耆（去蘆頭），官桂（
各一兩半），菖蒲，白朮，熟乾地黃（培），防風（各半兩）

右末，每服一錢至二錢，溫酒調下，空心食前，日三服。

  ==3（第八節）結陽證，主四肢

四肢腫，四肢熱勝則腫，四肢者，謂諸陽之本，陽結者，故不行於陰脈，陽脈不行
，故留結也。

犀角湯主之。治結陽，四肢腫滿，熱菀不散，或毒攻注，大便閟澀。

犀角（屑），玄參，連翹，柴胡（去苗各半兩），升麻，木通（各三錢），沈香（
剉），射干（去毛），甘草（炙一分），芒硝，麥門冬（去心一兩）

右為末，每服三錢，水一大盞，同煎至八分，食前去滓，溫服。

  ==3（第九節）厥疝證，主腹痛

脈至太虛，積氣腹中，隱而難見，陰沈使脾弱寒於肢膜，氣厥逆也。

吳茱萸加減湯主之。

治厥疝腹中冷痛，積氣上逆，致令陰冷於肢膜。

吳茱萸（二兩湯洗炒），川烏頭（去皮炮），細辛（去苗各三兩），良薑，當歸，
乾薑（炮），官桂（各一兩）

右為末，每服二錢，水一盞，同煎至七分，去滓溫服，日進三服。

  ==3（第十節）結陰證，主便血。

結陰便血一升，再結二升三升，以陰氣內結，故不得通行血氣，無宗滲入腸下，致
使漸多。

地榆湯主之。

治陰結下血不止，漸漸極多，腹痛不已。

地榆（四兩），甘草（三兩半炙半生），縮砂仁（七枚每服可加為炒）

右為末，每服五錢，水三盞，縮砂同煎至一半，去滓溫服。

  ==3（第十一節）解證，主腎實

冬脈太過，緩而澀，腎實精不運，解者，緩，，疑寒熱類也。

利腎湯主之。

治解，春脈動，氣痛氣乏不欲言，此為腎元有餘矣。

澤瀉，生地黃，赤茯苓（去皮一兩半），檳榔，麥門冬（去心），柴胡，枳穀（麩
炒去穰），牛膝（去苗酒浸各一兩），黃芩（去杇一兩）

右為末，每服三錢，水一盞半，煎至七分，去滓溫服，不計時候。

  ==3（第十二節）胃疸證，主胃熱

食已如飢，胃熱能消穀，陽明脈終，心火上行，心憎煩，身黃，小便赤澀也。

茯苓加減湯主之。

治胃疸積熱，食已輒飢，面黃瘦，胸滿脹，小便閟赤。

赤茯苓，陳皮（去白），澤瀉，桑白皮（剉各三兩），赤芍藥，白朮（各四兩），
人參，官桂（各二兩），石膏（八兩），半夏（六兩湯洗生薑製焙）

右為末，每服三錢，水一盞，生薑十片，同煎至八分，去滓，不計時候，如病甚者
，加大黃，朴硝（各二兩）。

  ==3（第十三節）蠱病證，主脾風

脾風傳腎，一名疝氣，小腹痛，出白液，名曰蠱，左傳云：以喪志名為蠱病，乃真
精不守也。

大建中湯主之。

治蠱病，小腹急痛，便溺失精，溲而出白液。

黃耆，遠志（去心），當歸，澤瀉（各三兩），芍藥，人參，龍骨，甘草（炙各二
兩）

右為末，每服三錢，水一盞，生薑五片，煎至八分，去滓溫服，不計時候。

  ==3（第十四節）瘈病證，主筋急

蠱腹痛，腎傳心，筋脈相引而急，精液少，筋脈不榮灌而引急。

建中加減湯主之。

治瘈筋病，相引而急，及五勞七傷，小便數，腹痛難立。

人參，甘草（炙），官桂，白茯苓（去皮），當歸，附子（炮），厚朴（生薑製各
一兩），龍骨，黃耆（剉），麥門冬，白芍藥，生地（各四兩）

右為末，每服三錢，水一盞半，生薑五片，棗一枚，餳少許，煎至一盞，溫服去滓
。

  ==3（第十五節）勞風證，主諸風

發在肺，下病強上，冥視唾涕，惡風，腎風入肺中振慄，故俛仰成勞風。

芎枳丸主之。

治勞風，強上冥視，肺熱上壅，唾稠，喉中不利，頭目昏眩。

川芎，枳穀（麩炒去穰各等分）

右煉蜜為丸，如桐子大，每服十丸，溫水送下，食後日三服。

  ==3（第十六節）痹氣證，主陽虛陰實。

身非衣，寒中非受寒氣，痹者，氣血不行，如從水中出，不必寒傷而作也。

附子丸主之。

治痹氣中寒，陽虛陰盛，一身如從水中出。

附子（炮），川烏頭（炮二味通剉碎炒潰色入佳），官桂，川椒，菖蒲，甘草（各
四兩），骨碎補（炒），天麻，白朮（各二兩）

右為末，煉蜜為丸，如桐子大，每服三十丸，溫酒下，空心食前，日三服。

  ==3（第十七節）骨痹證，主腎弱。

身寒，大衣不能熱，腎脂枯涸不行，髓少，筋弱凍慄，故攣急。

附子湯主之。

治腎藏風寒濕，骨痹，腰脊疼，不得俛仰，兩腳冷，受熱不遂，頭昏，耳聾，音渾
。

附子（炮），獨活，防風（去苗），川芎，丹參，萆蘚，菖蒲，天麻，官桂，當歸
（各一兩），黃耆，細辛（去苗），山茱萸，白朮，甘菊花，牛膝（酒浸），甘草
（炙），枳殼（麩炒去穰各半兩）

右為末，每服三錢，水一大盞，生薑五片，煎至七分，去滓溫服，不計時候，日進
三服。

  ==3（第十八節）肉苛證，主榮虛胃寒。

近衣絮，肉苛也。榮氣虛則不仁，其證重為苛也。

以前胡散主之。

治榮虛衛實，肌肉不仁，致令重，名曰肉苛，虛其氣。

前胡（去苗），白芷（剉），細辛（去苗），官桂，白朮，川芎（各三兩），川椒
（去目閉口者生用二錢），吳茱萸（湯洗炒），附子（炮），當歸（去苗各二兩）

右剉，搗以茶酒三升，勻拌，同窨一宿，以煉成豬脂膏五斤，入藥微煎，候白芷黃
紫色，漉出滓成膏，在處病摩之病，以熱調此藥，櫻桃大癥瘕瘡痍皆治，并去諸風
，瘡痒疼痛，傷折墜損，故摩內皆可用之。

  ==3（第十九節）肺消證，主心肺。

心移寒於肺，肺消，飲少溲多，當補肺平心，死而可治，乃心肺為賊也。

黃耆湯主之。

治消肺，飲少溲多，補肺平心，移寒在肺痿劣。黃耆（三兩），五味子，桑白皮（
剉各二兩），人參（各二兩），麥門冬（去心二兩），枸杞子，熟地黃（各一兩半
）

右為末，每服五錢，水二盞，煎至一盞，去滓，溫服無時。

  ==3（第二十節）涌水證，主水病。

肺移寒於腎，名曰涌水，其證如溢，囊裏裹漿，或身腫滿，按腹不堅，疾行則濯
濯有聲，或咳喘不定。

葶藶丸主之。

治涌水，腹滿不堅，溢如囊裏裹漿，疾行則濯濯有聲。

葶藶（紙炒），澤瀉，椒目，桑白皮（剉），杏仁（去皮麩炒），木豬苓（去黑皮
各半兩）

右為細末，煉蜜和丸，如桐子大，每服二十丸，蔥白湯下，不計時候，以利為度。

  ==3（第二一節）膈消證，主肺門。

心移熱於肺，名日膈消，二者心膈有熱，久則引飲為消渴耳。

麥門冬飲子主之。

治膈消，胸滿煩心，津液燥少，短氣，久為消渴。

麥門冬（二兩去心），栝蔞實，知母，甘草（炙），生地黃，人參，葛根，茯神（
各一兩）

右為末，每服五錢，水二盞，竹葉數片，同煎至一盞，去滓溫服，食後。

  ==3（第二二節）口糜證，主口。

膀胱移熱於小腸，膈腸不便，上為口糜，心胃壅熱，水穀不化，轉下小腸。

柴胡地骨皮湯主之。

治口糜，生瘡損爛，小腸有熱，脹滿不便，宜服之。

柴胡（去苗），地骨皮（各等分）

右為末，每服三錢，水一大盞，煎至八分，去滓，食後。如有病人大段實者，加大
黃，朴硝，可瀉熱甚。

  ==3（第二三節）虙瘕證，主女病。

大腸小腸移熱名虙瘕，津液耗散不能滑利，菀結而大腸閟澀。

檳榔圓主之。

治大腸有遺熱，津液壅滯，腹痛閟澀，名曰虙瘕證。

檳榔，大黃（剉炒），枳殼（麵炒去穰各二兩），木香，桃仁（去皮尖炒），火麻
仁（另研各一兩）右為末，煉蜜和圓，如桐子大，每服十圓至十五圓，溫酒下，不
計時候，湯亦得。

  ==3（第二四節）食證，主胃病。

大腸移熱於胃，善食而瘦，或胃熱遺於膽，能食善飲，大勝土也。

參苓圓主之。

治食下，胃中結熱，消穀善食，不生肌肉，此名食。

人參，菖蒲，遠志，赤茯苓，地骨皮，牛膝（酒浸各一兩）

右為末，煉蜜為圓，如桐子大，每服十圓至十五圓，米飲下，不計時候。

  ==3（第二五節）鼻淵證，主鼻門。

膽移熱於腦，則辛頞，鼻淵，濁涕不止如涌泉，不滲而下，久不已，血為患。

防風湯主之。

治鼻淵腦熱，滲下濁涕不止，久而不已，必成血之疾。

黃芩，人參，甘草（炙），麥門冬（去心各一兩），川芎（一兩），防風（去蘆一
兩半）

右為末，每服二錢，沸湯點之，食後服，日三服。

  ==3（第二六節）衊證，主失血。

膽受胃熱，循脈而上於腦，陽絡溢血妄行，在鼻空衊，目瞑者。

定命散。

治膽受熱血，妄行鼻中，衊并血汗不止。

硃砂，水銀，麝香（各等分）

右為末，每服半錢，新汲水調下，不計時候，如用藥，看老幼虛實加減。

  ==3（第二七節）鼓脹證，主胃病氣逆。

病有心腹脹滿，旦食不能暮食，致令胃逆不散，大腸不傳，逆滿。

雞屎醴散。

治鼓脹，旦食不能暮食，痞滿，古法用此可擇焉。

大黃，桃仁，雞屎醴（乾者各等分）

右為末，每服一錢，水一盞，生薑三片，煎湯調下，食後臨臥服。

  ==3（第二八節）血枯證，主婦人經病。

年少，醉入房室，氣竭肝傷，故經衰少不來，肝傷則血涸，脾胃相傳，大脫其血，
目眩心煩，故月事不來也。

烏魚骨圓主之。

治血涸，胸交滿，妨飲食，變則聞腥臊之氣，唾血出清液，前後泄血。

茹，烏賊魚骨（各一兩）

右為末，雀卵不拘數，和成劑，圓如小豆大，每服五圓至十圓，煎飽魚湯下，食後
此，日三服，食壓之妙矣。

黃帝素問宣明論方卷一終。

  ==1卷二

  ==2（第一章）諸證門

  ==3（第二九節）伏梁證，主心積。

若梁之伏隱也，居臍上，逆臍下，順不可移動為水溺，故有二等。

鱉甲湯主之。

治伏梁，積氣心下如臂，痞痛不消，小便不利。

鱉甲（去裙欄醋炙黃色），京三稜，大腹子皮，柴胡（去等），生地黃，芍藥，當
歸（各一兩），官桂，生薑（各三分切作片子焙乾）

右為末，每服三錢，水一大盞，入生薑，木香半錢同煎，至八分，去滓，空心溫服
。

  ==3（第三十節）瘖痱證，主腎虛。

內奪而厥，舌瘖不能言，二足廢不為用，腎脈虛弱，其氣厥不至，舌不仁。經云：
瘖痱，足不履用，音聲不出者。

黃飲子主之。

治瘖痱，腎虛弱，厥逆，語聲不出，足廢不用。

熟乾地黃，芭戟（去心），山茱萸，石斛，肉蓯蓉（酒浸焙），附子（炮），五味
子，官桂，白茯苓，麥門冬（去心），菖蒲，遠志（去心等分）

右為末，每服三錢，水一盞半，生薑五片，棗一枚，薄荷同煎，至八分，不計時候
。

  ==3（第三一節）厥逆證，主心痛。

膺腫頸痛，胸滿腹脹，上實下虛，氣厥而逆，陽氣有餘，鬱於胸也。不可鍼灸，宜
服順氣湯。

小茯苓湯主之。

治厥逆病，三焦不調，升降胸膈，膺腫胸滿，腹脹，冷氣衝注刺痛。

赤茯苓，人參，陳皮（去白各等分），桔梗（去白）

右為末，每服三錢，水一盞半，生薑五片，同煎至八分，去滓，不計時候。

  ==3（第三二節）風成寒熱證，主風。

因於露風，寒熱之始，腠理次入胃，食不化熱，則消中，寒慄振動也。

解風散主之。

治風成寒熱，頭目昏眩，支體疼痛，手足麻痹，上膈壅滯。

人參，川芎，獨活，甘草，麻黃（去節湯洗焙各一兩），細辛（去苗）

右為末，每服三錢，水一盞半，生薑五片，薄荷葉少許，同煎至八分，不計時候。

  ==3（第三三節）風成寒中證，主風。

風氣與陽明入胃循脈而上至目，皆津液所生，為泣也，。

當歸湯主之。

治風邪所傷，寒中目，泣自出，肌瘦，泄汗不止。

當歸，人參，官桂（各三錢），乾薑（炮），白朮，白茯苓，甘草，川芎，白芍藥
（各半兩），細辛（去苗半兩），陳皮（一兩去白）

右為末，每服三錢，水一盞半，生薑三片，棗二枚，同煎至八分，去滓熱服，不計
時候，併三服。

  ==3（第三四節）風成熱中證，主風。

風氣與陽明入胃循脈而上目眥，肥人氣不外泄為熱中，目黃之病也。

青龍散主之。

治風氣，邪傳化腹內瘀結，面目黃，風氣不得泄，為熱中，煩渴引飲。

地黃，仙靈脾，何首烏（去黑皮酒浸一宿竹刀子切焙各一分），防風（去苗），荊
芥穗（一兩）

右為末，每服一錢，沸湯點調下，食後，每日三服。

  ==3（第三五節）腦風證，主風氣。

氣循風府而上，則為腦風。頂背怯寒，腦戶極冷，以此為病。

神聖散主之。

治腦風，邪氣留飲不散，頂背怯寒，頭疼不可忍者。

麻黃（去節），細辛（去苗），乾蝎（一半生一半炒），藿葉（各等分）

右為末，每服二錢，煮荊芥薄荷酒調下，茶亦得。

井血風

又方治腦風，邪氣留飲，頭疼不可忍者，用遠志末，不以多少於鼻中，與痛處，
柔之相兼，前藥可用也。

  ==3（第三六節）首風證，主新沐中風。

中風為首風，頭面多汗，惡風，當先一日，甚至其風日則少愈。

  ==4（第一目）大川芎丸主之。

治首風，旋暈眩急，外合陽氣，風寒相搏，胃膈痰飲，偏正頭疼，身拘倦。

川芎（一斤），天麻（四兩用鄆州者）

右為末，煉蜜為丸，每兩作十丸，每服一丸，細嚼茶酒下，食後。

  ==4（第二目）秘方茶酒調散

治一切諸風，痰壅目澀，昏眩頭疼，心憒煩熱，皮膚痛痒，并風毒壅滯。清爽神志
，通和關竅，消惡汗。

石膏（另為細末），香附（去須炒），細辛（去苗），菊花（各等分）

右為末，每服二錢，溫茶酒調下，食後，每日三服。

  ==3（第三七節）目風眼寒證，主眼門。

風入系頭，則血脈凝滯，不能上下通流於目，令風寒客之，風眼寒也。

石膏散主之。

治目風眼寒，及偏正頭疼，夾腦風，鼻出清涕，目淚痛不已。

石膏（二兩炭火燒研細末），川芎（一兩），甘草（半兩炙）

右為末，每服一錢，蔥白，好茶同煎，湯調下，食後日二服。

  ==3（第三八節）漏風證，主酒風。

飲酒中風，或汗多不可單衣，食則汗出，多如液漏，久不治，為消渴疾。

白朮散主之。

治漏不久，虛風多汗，食之汗出如洗，少者痿劣。

牡蠣（二錢焙赤），白朮（一兩一分），防風（二兩半）

右為末，每服一錢，溫水調下，不計時，如惡風，倍防風，白朮。如汗多面腫，倍
牡蠣。

  ==3（第三九節）胃風證，主風。

因於失衣，風感之頸，汗多惡風，膈塞不通，寒則胃拽腹滿，氣不通。

  ==4（第一目）大豆蔻丸，胃風湯主之。

治胃風，頸多汗，惡風，飲食不下，小腹善滿，失衣則腹脹，食寒則瀉，形瘦。

肉豆蔻，草豆蔻，陳皮，獨活，薏苡仁，人參，川芎（各半兩），羌活，防風，桔
梗，甘草（炙），木香（各五分）

右為末，煉蜜為丸，如桐子大，每服四十丸，米飲下，不計時候，日進三服。

  ==4（第二目）胃風湯

治風冷乘虛，入客腸胃，水穀不化，腸虛滿，痛及腸胃泄毒，或下瘀血。

人參，白茯苓（去皮），芎藭，官桂，當歸（去苗），白芍藥，白朮（各等分）

右為末，每服二錢，水一大盞，入粟米百餘粒，同煎至七分，去滓熱服，空心食前
。（藥與豆蔻丸為表裏也。）

  ==3（第四十節）行痹證，主痹。

風寒濕三氣，合而為痹，風氣勝者行痹，上下左右無留，隨所至作。

防風湯主之。

治行痹，行走無定。

防風，甘草，當歸，赤茯苓，杏仁（去皮炒熟），桂（各一兩），黃芩，秦艽，葛
根（各三錢），麻黃（半兩去節）

右為末，每服五錢，酒水合二盞，棗三枚，薑五片，煎至一盞，去滓，溫服。

  ==3（第四一節）痛痹證，主痹。

寒勝者為痛痹，大宜宣通，陰寒為痛，宜通氣溫經而愈。

茯苓湯加減。

治痛痹，四肢疼痛，拘倦浮腫。

赤茯苓（去皮），桑白皮（各二兩），防風，官桂，川芎，芍藥，麻黃（去節各一
兩半）

右為末，每服五錢，水一盞，棗一枚，煎至八分，去滓，溫服，以薑粥投之，汗泄
為度，效矣。

  ==3（第四二節）著痹證，主痹。

濕氣勝為著痹，濕地水氣甚重，著而不去，多汗而濡者。

茯苓川芎湯主之。

治著痹，留注不去，四肢麻，拘攣浮腫。

赤茯苓，桑白皮，防風，官桂，川芎，麻黃，芍藥，當歸，甘草（炙各等分）

右為末，每服二錢，水二盞，棗三枚，同煎至一盞，去滓，空心溫服，如欲出汗，
以粥投之。

  ==3（第四三節）周痹證，主痹。

黃帝鍼經云：在血脈之中，隨上下木痹不痛，今能上下周身，故以名之。

大豆孽散主之。

治周痹，注五臟留滯，胃中結聚，益氣出毒，潤皮毛，補腎氣。

大豆孽（一斤炒香熟）

右為末，每服半錢，溫酒調下，空心加至一錢，日三服。

  ==3（第四四節）胞痹證，主膀胱。

小腹膀胱按之內痛，若沃以湯，澀於小便，上為清涕，太陽直行從巔入循於腦，氣
下灌於鼻，時出清涕不止。

腎著湯主之。

治胞痹，小便不利，鼻出清涕者。

赤茯苓（去皮），白朮（各四兩），甘草（三兩炙），乾薑（二兩炮）

右為末，每服五錢，水二盞煎至一盞，去滓溫服，日三服。

  ==3（第四五節）腸痹證，主痹。

雖多飲不得溲，不成大便，使糟粕不化，故氣喘急而飧泄。

木香丸主之。

治腸痹腹痛，時發飧泄，氣不消化，小便秘澀。

木香，白朮，官桂，蕪荑，良薑，訶子皮（各一兩），附子（炮去皮），厚朴（生
薑製），肉豆蔻（各二兩），甘草（半兩），乾薑（三分）

右為末，麵糊為丸，如桐子大，每服二十丸，薑湯下，空心。

  ==3（第四六節）熱痹證，主痹。

陽氣多，陰氣少，陽熱其陰寒，故痹。臟腑熱，然而悶也。

升麻湯主之。

治熱痹，肌肉熱極，體上如鼠走，唇口反縱，皮色變，兼諸風，皆治。

升麻（三兩），茯神（去皮），人參，防風，犀角（鎊），羚羊角（鎊），羌活（
各一兩），官桂（半兩）

右為末，每服四錢，水二盞，生薑二塊，碎竹瀝少許，同煎至一盞，溫服，不計時
候。

  ==3（第四七節）白淫證，主虛勞。

思想無窮，所願不得意，淫於外，入房太甚，筋縱發為筋痿，及為白淫太過者，白
物為淫，隨溲而下，故為勞弱。

秘真丸主之。

治白淫，小便不止。精氣不固，及有餘瀝，或夢寢陰人通泄耳。

龍骨（一兩別研），訶子皮（大者五個用），縮砂仁（半兩去皮），硃砂（一兩研
細一分為衣）

右為末，麵糊為丸，如菉豆大，每服一丸，空心溫酒下，冷水亦得，不可多服，大
秘，蔥白湯茶下。

  ==3（第四八節）胃脘癰證，主癰門。

胃脈沈細，陽氣不得下通，寒癰陽熱聚胃口，腐壞成膿。

射干湯主之。

治胃脘癰，人迎脈逆而甚，嗽濃血，榮衛不流，熱聚胃口成癰。

射干（去毛），梔子仁，赤茯苓（去皮），升麻（各一兩），赤芍藥（一兩半），
白朮（半兩）

右為末，每服五錢，水二盞煎至一盞，去滓，入地黃汁一合，蜜半合，再煎，溫服
，不計時候。

  ==3（第四九節）陽厥證，主諸氣。

怒狂者，生於陽也，陽勝則氣逆，狂怒上氣，奪食即已，食入於陰，養於陽則平其
氣，若陽勝，氣逆多怒。

羚羊角湯主之。

治陽厥，氣逆多怒，而頸脈腹效，已食，陰養於陽平其氣。

羚羊角，人參（各三兩），赤茯苓（二兩去皮），遠志（去心），大黃（炒各半兩
），甘草（一分炙）

右為末，每服三錢，水一盞半，煎至八分，去滓，溫服，不計時候，新補又方，治
陽厥，若除煩下氣，鐵洛為飲，鐵漿湯飲之，食後併服。

  ==3（第五十節）息積證，主腹心。

病下滿，逆氣不已，氣聚下，息而不消，積而不散，氣元在胃，妨飲食，不可
鍼灸，宜導引服藥爾。

白朮丸。

治息積，下氣逆，妨悶喘息，不便呼吸，引痛不已。

白朮，枳實，官桂（各一兩半），人參（二兩），陳皮，桔梗（醋炒），甘草（各
一錢）

右為末，煉蜜為丸，如桐子大，每服二十丸，溫酒下，日三服。

  ==3（第五一節）疹筋證，主肝。

人有尺脈數甚，筋急而見，腹必急數，亦為虛筋，見以名耳。

柏子仁散主之。

治疹筋，肝虛生寒，脈寒數，筋急，腹痞悶，筋見於外。（聖惠方中，十五味柏
子仁丸亦治）。

柏子仁，茯苓，防風，細辛，白朮，官桂，枳殼，川芎（各三兩），附子，當歸，
檳榔（各半兩）

右為末，每服三錢，水一盞半，生薑三片，棗二枚，同煎至八分，去滓，溫服，不
計時候。

  ==3（第五二節）厥逆頭疼證，主胃。

腎虛，犯大寒頭疼，齒亦痛，痛之甚，數不已者是也。

以天南星丸主之。

治厥頭痛，齒痛骨寒，胃脈同腎脈，厥逆頭痛不可忍之。

天南星（炮），硫黃（研），石膏（研），消石（研各等分）

右為末，麵糊為丸，如桐子大，每服二十丸，溫酒下，空心日午臨臥三時服。

  ==3（第五三節）膽痹證，主肝。

謀慮不決，膽虛氣上衝口中，上溢則口苦，是清淨之府濁擾之氣上溢。

益膽湯主之。

治膽痹，肝虛熱氣上衝，口中常苦，泄熱不已，藏府固虛致然。

黃芩（去朽），甘草（炙），人參（各二兩），官桂（一兩），苦參，茯神（各兩
半）

右為末，每服三錢，水一盞煎至八分，去滓，溫服，不計時候。

  ==3（第五四節）濡泄證，主利。

內經云：濕勝則滯。甲乙經云：寒客生濡，胃泄如隨氣而下利。

豆蔻散主之。

治濡泄不止，寒客於脾胃，故傷濕而腹痛，滑利不止。

肉豆蔻（五個），甘草（炙），厚朴（各等分）

右為末，每服二錢，米飲一盞調下，食菌白湯亦得。

  ==3（第五五節）鶩溏證，主利。

脾虛，風冷陰盛，糟柏不化，大便黃黑如鶩溏，或大腸有寒也。

吳茱萸丸。

治鶩溏泄瀉不止，脾虛胃弱，大腸有寒，大便青黑，或黃利下。

吳茱萸（湯洗炒），乾薑，赤石脂，陳（炒熟），當歸（焙），厚朴（各三錢）

右為末，煉蜜為丸，如桐子大，每服三十丸，溫米飲下，空心服。

  ==3（第五六節）三焦約證，主大小腸。

小腹痛，不得大小便，邪氣入客，約而不行，故穀氣不得通也。

枳殼丸主之。

治三焦約，調順三約氣脈，消痞滯，利胸膈，治風，通大小便。

陳皮（一兩），檳榔（半兩），牽牛（四兩一半生一半熟搗取頭末一兩半餘不用）
，木香（一分），枳殼（二兩）

右為末，煉蜜為丸，如桐子大，每服十五丸，生薑湯下，食後日三服。

  ==3（第五七節）胃寒腸熱證，主胃。

胃寒，主收水穀不化，泄瀉，寒之氣在上，腸熱之氣在下，故脹而泄。

妙應丸主之。

治胃寒腸熱，水穀不化，腹脹痞滿，泄利不已。

川烏頭（去尖半兩），梔子仁，乾薑（生各一分）

右為末，生薑汁，麵糊為丸，如桐子大，每服五丸，溫酒下，食前日進二服。

  ==3（第五八節）胃熱腸寒證，主胃。

胃熱則消穀善食而饑，柰腸寒則血凝脈重，小便痛而脹。

青橘皮丸，又云前胡木香散亦治。

治胃熱腸寒，善食而饑，便溺小腹而脹痛，大便或澀。

青皮，京三稜，黃連，蓬莪（炮各一兩），巴荳霜（一分）

右為末，麵糊為丸，如菉豆大，每服三丸至五丸，茶酒下食。（後少與之，不可多
也）

  ==3（第五九節）控睪證，主小腸。

甲乙經云：小腸病，結於腰上而不下，痛衝心肺，邪所系。

茴香練實丸主之。

治小腸病，結上而不下，痛衝心肺。

茴香（炒），練石（麩炒去核），石茱萸，馬練花（醋炒各一兩），陳皮（一兩）
，芫花（半兩醋炒）

右為末，醋麵糊為丸，如桐子大，每服十丸至二十丸，溫酒下，空心食前。

  ==3（第六十節）陰疝證，主男病。

足厥陰之脈，環器底。小腹腫或痛，腎虛，寒水涸渴，瀉邪補脈為治。

蒺藜湯主之。

治陰疝，牽引小腹痛，諸厥疝即陰疝也，嘻慾勞痛不可忍之。

蒺藜（去角炒），附子（炮去皮臍），梔子（各一兩）

右為末，每服三錢，水一盞半煎至六分，去滓，食前溫服。控睪證，茴香練實丸（
亦治此證）。

  ==3（第六一節）諸痹證，主風。

痹迺風寒濕三氣相合而為，痹風者，百疾之長，善行數變，當汗惡風，目痛，
或走注四肢，皮膚不仁，屈伸不便。

升麻前胡湯主之。

治肝，風虛所中，頭痛目眩，胸膈壅滯，心煩痛，昏悶，屈伸不便。

升麻，前胡（一兩半），玄參，地骨皮（各一兩），羚羊角，葛根（各二兩），酸
棗仁（一錢）

右為末，每服三錢，水一盞半，煎至八分，去滓，再煎三五沸，食後溫服，如行五
六里，更進一服。

  ==3（第六二節）心疝證，主心痛。

心脈急，小腹有形，心不受邪，必傳於腑，故小腹有形，心氣逆不順，當痛不已，
當兼心氣，治不止，為有寒邪所中。

  ==4（第一目）木香散主之。

治心疝，小腹痛，悶絕不已者。

木香，陳皮（各一兩），良薑，乾薑，訶子皮，赤芍藥，枳實（各半兩），草豆蔻
，黑牽牛（各三兩），川芎（三兩）

右為末，每服二錢，水一盞煎至七分，去滓，溫服。

  ==4（第二目）四聖散。

治腎臟風，并一切癬。

白附子，白蒺藜，黃耆，羌活（各等分生用）

右為末，每服二錢，鹽湯調下，空心一日三服，久癬不差，十日大愈。

  ==4（第三目）赴筵散。

治口瘡不已者。

密陀僧，黃柏，青黛（各等分）

右同研為細末，每用乾糝於瘡上，不過三二日即便愈。

  ==4（第四目）訶子湯。

治失音不能言語者。

訶子（四個半炮半生），桔梗（一兩半炙半生），甘草（二寸半炙半生）

右為細末，每服二錢，用童子小便一盞，同水一盞，煎至五七沸，溫服。甚者不過
三服即愈。

黃帝素問宣明論方卷二終。

  ==1卷三

  ==2（第二章）風論

素問云：諸風掉眩，強直支痛，緛戾裏急，筋縮，皆足厥陰風木之位，肝膽之氣也
。（風者，動也。動者，搖也。所謂風氣甚而主目眩運，由風木王，則是金衰不能
制木，能生火，故風火多為熱化，皆陽熱多也）。風為病者，或為寒熱，或為熱中
，或為寒中，或為厲風，或為偏枯，或為腰脊強痛，或為耳鳴鼻塞，諸證皆不仁，
其病各異，其名不同。經云：風者，善行數變，腠理開則灑然寒，閉則熱而悶，風
氣俱八行於諸脈分肉之間，與衛氣相干，其道不利，致使肌肉憤瞋而有瘍也，衛氣
所凝而不行，故其肉有不仁也，分肉之間，衛氣行處，風與衛氣相薄，俱行肉分，
故氣道澀而不利，氣道不利，風熱內鬱，衛氣相持，肉憤而瘡出，衛氣被風鬱，
不得傳，昇凝而不行，則肉不仁也，謂皮內而不知寒熱，痛痒如木石也。經曰
：風者，百病之首也，其變化乃為他病，無常皆風氣所發也。

以四時五運六氣，千變萬化，衝盪推擊無窮，安得失時而絕也，故春甲乙傷於風者
，為肝風。夏丙丁傷於風者，為心風。季夏戊己傷於風者，為脾風。秋庚辛傷於風
者，為肺風。冬壬癸傷於風者，為腎風。

風中五臟六腑，自俞而入為藏府之風，肺風之狀，多汗，惡風，色白，時嗽，短氣
，晝則微，暮則甚，心風之狀，（上司）善怒，色赤，病甚則言不可快。肝風善悲
，色微蒼，嗌乾善怒，時憎女子。脾風，身體怠墮，四肢不收，色薄微黃，不嗜飲
食。

腎風，面痝而浮腫，脊痛不能正立，其色如隱曲不利，又曰：風寒熱，諸疾之始生
也。人之藏府，皆風之起，謂火熱，陽之本也。謂曲直動搖，風之用也。眩運嘔吐
，謂風熱之甚也。夫風熱拂鬱，風大生於熱，以熱為本，而為標風。言風者，即風
熱病也。氣壅滯，筋脈拘倦，肢體焦痿，頭目昏眩，腰脊強痛，耳鳴鼻塞，口苦舌
乾，咽嗌不利，胸膈痞悶，咳嘔喘滿，涕唾稠粘，腸胃燥，熱結便溺，淋閉，或夜
臥寢汗，咬牙睡語，筋惕驚悸，或腸胃拂鬱結，水液不能浸潤於周身，而但為小便
多出者，或濕熱內鬱，而時有汗泄者，或因亡液而成燥淋閉者，或因腸胃燥鬱，水
液不能宣行於外，反以停濕而泄，或燥濕往來而時結時泄者，或表之陽中正氣（衛
氣是也）與邪熱相合，并入於裏，陽極似陰，而戰煩渴者，（中氣寒故戰，裏熱甚
則渴），或虛氣久不已者，（經言：邪熱與衛氣并入於裏，則寒戰也。并出之於表
，則發熱。大則病作，離則病已），或風熱走注疼痛麻痹者，或腎水真陰衰虛，心
火邪熱暴甚而僵仆，或卒中久不語，或一切暴瘖而不語，語不出聲，或暗風癇者，
或洗頭風，或破傷，或中風諸潮搐，并小兒諸疳積熱，或驚風積熱，傷寒疫癘而能
辨者，或熱甚怫結而反出不快者，或熱黑陷將死，或大人小兒風熱瘡疥，及久不愈
者，或頭生屑，身黑黧，紫白斑駮，或面鼻生紫赤風刺癮疹，俗呼為肺風者，或
成風癘。世傳為大風疾者，或腸風痔漏，并解酒過熱毒，兼解利諸邪所傷，及調理
傷寒，未發汗，頭項身體疼痛者，并兩感諸證，兼治產後血液損虛，以致陰氣衰殘
，陽氣鬱甚為諸熱證，腹滿澀痛，煩渴喘悶，譫妄驚狂，或熱極生風而熱燥鬱，舌
強口噤，筋惕肉，一切風熱燥證，鬱而惡物不下，腹滿撮痛而昏者，（惡物過多
而不吐者），不宜服之，兼消除大小瘡及惡毒，兼治墮馬打撲傷損疼痛，或因而熱
結，大小便澀滯不通，或腰腹急痛，腹滿喘悶者。

  ==3（第一節）防風通聖散

防風，川芎，當歸，芍藥，大黃，薄荷葉，麻黃，連翹，芒硝（各半兩），石膏，
黃芩，桔梗（各一兩），滑石（三兩），甘草（二兩），荊芥，白朮，梔子（各一
分）

右為末，每服二錢，水一大盞，生薑三片，煎至六分，溫服，涎嗽加半夏（半兩薑
製）。

  ==3（第二節）賈同知通聖散

防風，芍藥（各二錢半），甘草（三兩），荊芥（三錢半），薄荷（一兩），黃芩
（一兩），白朮（一分），石膏（一兩），川芎（半兩），滑石（三兩），當歸（
半兩），大黃（半兩），麻黃（半兩），山梔子（一分），連翹（半兩），桔梗（
一兩），無芒硝，無縮砂。

  ==3（第三節）崔宣武通聖散

防風，芍藥，荊芥，當歸，白朮，山梔子（各一分），川芎，大黃，薄荷，連翹，
黃芩，桔梗，縮砂（各半兩），甘草，石膏（各一兩），滑石（三兩）。

  ==3（第四節）劉庭瑞通聖散

此方有縮砂無芒硝，其餘皆同，緣庭瑞於河間守真先生札師傳之，隨從二年，始受
於方，斯且取為端，而可准憑以用之，兼庭瑞以用治病百發百中，何以疑之，因錄
，但庭瑞臨時以意加減，一依前法，嗽加半夏半兩，生薑製。

  ==3（第五節）防風天麻散

治風，麻痹走注，肢節疼痛，中風偏枯，強暴瘖不語，內外風熱壅滯，解昏眩。

防風，天麻，川芎，羌活，香白芷，草烏頭，白附子，荊芥穗，當歸（焙），甘草
（各半兩），滑石（二兩）

右為末，熱酒化蜜少許，調半錢加至一錢，覺藥力運行微麻為度，或煉蜜為丸，如
彈子大，熱酒化下一丸，或半丸，（細嚼白湯化下亦得），散鬱結，宣通氣。如甚
者，更服防風通聖散。

  ==3（第六節）犀角丸

治風癇，日發作有時，揚手擲足，口吐痰涎，不省人事，暗倒屈伸。

犀角（末半兩），赤石脂（三兩），朴硝（二兩），白僵蠶（一兩），薄荷葉（一
兩）

右為末，麵糊為丸，如桐子大，每服二十丸至三十丸，溫水下，日三服，不計時候
，如覺痰多即減丸數，忌油膩物，風病，目直卒中，口噤，背強如弓臥，搖動手
足，搐搦，（無汗名剛為陽，有汗名柔為陰），通三一承氣下妙。

  ==3（第七節）搜風丸

治邪氣上逆，以致上實下虛，風熱上攻，眼目昏，耳鳴鼻塞，頭痛眩運，躁熱上壅
，痰逆涎嗽，心腹痞痛，大小便結滯，清利頭面，鼻聰耳鳴，宣通血氣。

人參，茯苓，天南星（半兩），乾生薑，藿香葉（一分），白礬（生各二兩），蛤
粉（二兩），寒水石（一兩），大黃，黃芩（二兩），牽牛（四兩），薄荷葉（半
兩），滑石（四兩），半夏（四兩）

右為末，滴水為丸，如小豆大，每服十丸，生薑湯下，加至二十丸，日三服。

  ==3（第八節）川芎石膏湯

治風熱上攻頭面，目昏眩，痛悶，風痰喘嗽，鼻塞口瘡，煩渴淋閟，眼生翳膜，清
神利頭，宣通氣血，中風偏枯，解中外諸邪，調理諸病，勞復傳染。

川芎，芍藥，當歸，山梔子，黃芩，大黃，菊花，荊芥穗，人參，白朮（各半兩）
，滑石（四兩），寒水石（二兩），甘草（三兩），桔梗（二兩），縮砂仁（一分
），石膏，防風，連翹，薄荷葉（各一兩）

右為末，每服二錢，水一盞，煎至六分，去滓，食後水調亦得，忌薑醋發熱物。

  ==3（第九節）川芎神功散

治風熱上攻，偏正頭痛，無問微甚久新，頭面昏眩，清神。

川芎（四錢），甘草（一分），川烏頭，吳白芷，天南星，麻黃（各半兩）

右為末，每服二錢，水一盞，生薑三片，煎至半盞，投清酒半盞，避風。

  ==3（第十節）換骨丹

治癱瘓中風，口眼喎斜，半身不遂，并一切風癇暗風，並宜服之。頌曰：我有換骨
丹，傳之極幽秘，疏開病者心，扶起衰翁臂，氣壯即延年，神清自不睡，南山張仙
翁，三百八十歲，槐皮芎木芷，仙人防首蔓，十件各停勻，苦味香減半，龍麝即少
許，硃砂作衣纏，麻黃煎膏丸，大小如指彈，脩合在深房，勿令陰人見，夜臥服一
粒，遍身汗津滿，萬物自消除，神仙為侶伴。

麻黃（煎膏），仙朮，香白芷，槐角子（取子），川芎，人參，防風，桑白皮，苦
參，威靈仙，何首烏，蔓荊子，木香，龍腦（研），硃砂（研），麝香（研），五
味子

右為末，桑白單搗，細秤，以麻黃膏和就杵，一萬五千下，每兩分作十丸，每服一
丸，以硬物擊碎，溫酒半盞，浸以物蓋，不可透氣，食後臨臥一呷嚥之，衣蓋覆，
當自出汗即瘥，以和胃湯調補，及避風寒，茶下半。

  ==3（第十一節）鉛紅散

治風熱上攻陽明經絡，面鼻紫色，刺癮疹。（俗呼為肺風者，以肺主鼻，而又淺在
皮膚之內，皮膚屬於肺）。

舶上硫黃，白礬灰（半兩）

右為末少許，入黃丹染，與病人面色同，每上半錢，津液塗之，（洗嗽罷，臨臥再
服防通聖散），效速。

  ==3（第十二節）神芎散

治風熱上攻，頭目眩痛，上壅鼻，并牙齒悶痛。

川芎，鬱金（各二錢），荊芥穗，薄荷葉，紅豆（各一分）

右為末，入盆硝二錢，研勻，鼻內三二剜耳許，力慢加藥，病甚，兼夜。

  ==3（第十三節）萬靈丸

治腎藏一切耳鳴腰疼，筋骨痛。

赤芍藥，五靈脂，防風，草烏頭（二兩炮），黃耆，細辛，海桐皮，山茵陳，骨碎
補，地龍（各八錢），黑狗脊（二兩），牛膝子，何首烏，蔓荊子，白附子，川烏
頭，巨勝（各八錢），仙朮（一兩），芫花（三錢炒），黑牽牛（半兩），青皮（
二錢），御米子（二錢炒）

右為末，酒麵糊為丸，如桐子大，每服十丸至二十丸，溫酒下，空心食前服。

  ==3（第十四節）伊祁丸

治腰腳拳攣，鶴膝風，筋縮。

伊祁（頭尾全者），桃仁（生），白附子，阿魏，桂心，白芷，當歸，北漏盧，安
息香（用胡桃穰研），芍藥，牛膝，地骨皮，威靈仙，羌活（各等分）

右為末，麵糊為丸，如彈子，空心，每服溫酒化下一丸。

  ==3（第十五節）祛風丸

治中風偏枯，手足戰掉，語言蹇澀，筋骨痛。

菉豆粉，川烏頭（炮），草烏頭（炮），天南星，半夏（各一兩），甘草，川芎，
藿香葉，苓苓香，地龍，蝎梢（各三錢），白僵蠶（淘米甘浸去絲），川薑（半兩
炮）

右為末一兩，用菉豆粉一兩（又一法），用藥一兩，以白麵二兩，滴水為丸，如桐
子大，量人虛實加減，細嚼，茶酒下五丸至七丸，食後初服三丸漸加。

  ==3（第十六節）舒筋散

治婦人血氣，并產後風熱搐搦，舒筋，俗雞爪風。

人參，川芎，官桂，丁香（各半兩），木香，天麻（酒浸焙各一兩），井泉石（四
兩別為末）

右為末，每服三錢，井泉末三錢，大豆半升，淨淘，好酒一大升，煮豆，軟去豆，
用豆汁，酒調下，後以酒送下，蓋覆汗出為效。

  ==3（第十七節）勝金丸

治風熱，驚駭不時旋運，潮搐，口吐痰沬，忽然倒地，不省人事，名曰癇病。

白僵蠶，細辛，天南星，皂角（炙黃），川烏頭（生），烏蛇（真者好酒浸去骨）
，白礬枯，桔梗，威靈仙，何首烏，草烏頭，荊芥穗，川芎（各二兩）

為末，酒麵糊為丸，如桐子大，每服十丸，食後溫酒下。

  ==3（第十八節）比金散

治傷寒畏風，頭目痛，四肢拘倦，鼻塞。

麻黃，白芷，細辛，荊芥穗，菊花，防風，石膏，何首烏，川芎，薄荷，乾蝎，草
烏頭（各等分）

右為末，每服一錢，水一盞煎，溫服，酒茶亦得。

  ==3（第十九節）神白丹

治傷寒積熱，及風生驚搐，或如狂病，諸藥不效，此方不可盡述。

鈆白霜（一分），輕粉（半兩），粉霜（一兩用白麵六錢和作餅子炙熱同研）

右為末，滴水為丸，桐子大，每服十丸至十五丸，米飲下，量虛實加減。

  ==3（第二十節）桃仁丸

治一切風毒，身疼痛，四肢拘急。

草烏頭（生用），五靈脂（三兩），桃仁（取霜一兩）

右為末，酒煮麵糊丸，如桐子大，以青黛為衣，嚼胡桃仁，以溫酒下五丸，食後，
加減。

  ==3（第二一節）瓜蒂神妙散

治頭目昏眩，偏正頭痛等。

燄硝，雄黃，川芎，薄荷葉，道人頭，藜蘆（各一分），天竺黃（一錢半，如無，
以蔚金代之）

右為末，研細，含水鼻中，壹字神驗。

  ==3（第二二節）清風散

治頭目昏眩，咽膈不利，痰涎壅塞。

石碌（一錢），硃砂，牙硝，雄黃（各二分），龍腦（一字），瓜蒂（二錢），滑
石，赤小豆（半錢），皂角（一字去皮炙黃取末）

右為極細末，每服半錢，新汲水調下，如噤不省人事，滴水鼻中，或健者可治，為
驗。

  ==3（第二三節）靈砂丹

治破傷風，一切諸風等。

威靈仙，黑牽牛，何首烏，蒼朮（半兩），香附子（六兩），川烏頭（去尖），硃
砂，沒藥，乳香（各三錢），陳皂角（四錢炙黃去皮）

右為末，把皂角打破，用酒二升半，春夏三日，秋冬七日，取汁打，麵糊為丸，如
桐子大，每服五丸，如破傷風，煎鰾酒下。如牙疼赤眼，搥碎研三五丸，鼻之。

  ==3（第二四節）天麻散

治頭頂痛，頭面腫，拘急，風傷榮衛，發燥熱。

川芎，細辛，苦參，地骨皮，菖蒲，何首烏，蔓荊子，薄荷葉，杜錢黎，牛旁子，
荊芥穗，虼蚾草，威靈仙，防風，天麻（一兩），甘草（二兩炙）

右為末，每服二三錢，研蜜水調下，茶水任，不計時。

  ==3（第二五節）薄荷白檀湯（新補）

治風壅，頭目眩，鼻塞煩悶，精神不爽，消風化痰，清頭目。

白檀（一兩），荊芥穗（二兩），薄荷葉（四兩），栝蔞根（二兩），甘草（四兩
炙），白芷（二兩），鹽（四兩），縮砂仁（半兩）

右為末，每服一錢，百沸湯點，食後臨臥，稍熱溫服。

  ==3（第二六節）菊葉湯

治一切風，頭目昏眩，嘔吐，面目浮腫者。

菊花（去梗），羌活，獨活，旋覆花，牛旁子，甘草（各等分）

右為末，每服二錢，水一盞，生薑三片，同煎至七分，去滓，溫服，食後。

黃帝素問宣明論方卷三終。

  ==1卷四

  ==2（第三章）熱論

黃帝曰：病熱當何禁之？岐伯曰：病熱少愈，食肉則復，多食則遺，此其禁也。因
熱稍愈，猶未盡除，不戒飲食勞動，情慾擾亂，柰脾胃氣虛，未能消化堅食，故熱
復生，五臟者皆熱。

夫熱病者，傷寒之類也，人之傷於寒則為病熱，寒毒藏於肌膚，陽氣不行，散發而
內為怫結，故傷寒者，反病為熱，熱雖甚，不死。柰巨陽為首，巨陽者，諸陽之屬
也。

諸陽為熱以氣，諸陰為寒以血，熱病已愈，其有復作，謂病已衰而熱有作，所藏因
其穀氣相薄，兩熱相合，故有所遺緣熱也，雖邪氣而不盡，遺熱在，故當復作。

五藏俱熱者，皆視之。肝熱在頰先赤，心熱顏先赤，脾熱鼻先赤，肺熱右頰先赤，
腎熱頤先赤。肝熱者，小便黃，腹痛，多臥，身熱，熱爭則狂驚，滿手足躁而不
得安臥。心熱者，不樂，數日乃熱，熱爭則卒心痛，煩悶善嘔，頭痛面赤，無汗。
脾熱者，頭重頰痛，煩心顏青，欲吐身熱，熱爭則腰痛不可仰，腹滿泄，兩頷痛。
肺熱者，淅然厥起毫毛，惡風寒，舌上黃，身熱，熱爭則喘咳，痛走胸背，不得太
息，頭痛不堪汗出而寒。腎熱者，腰痛胻痠，苦渴數飲，食熱，熱爭則項痛而強，
胻寒且痠，足下熱不欲言，經曰：汗出脈躁盛，一死。脈不與汗相應其病，二死。
狂言失志者，三死。皆是怫鬱結不能解散，以致危殆。

素問諸熱瞀瘛，暴瘖冒昧，躁擾狂言，罵詈驚駭，胕腫疼痠，氣逆，皆手少陽相火
，心胞絡三焦之氣也。

夫腎水真陰本虛，心火狂陽積熱以甚，以致風熱壅滯，頭面昏眩，肢體麻痹，皮膚
瘙痒，筋脈拘倦，胸膈痞滿，時或痛悶，或鼻窒鼽，口舌生瘡，咽喉不利，牙齒
疳蝕，或身生瘡，癬疥，或睡語咬牙，驚惕虛汗，或健忘心忪，煩燥多睡，或大
小便澀滯，或煩熱腹滿，或酒過積毒，勞役過度，中外一切勞損，神狂氣逆，心志
不寧，口苦咽乾，飲食減少，變生風熱諸病，虛羸困倦，或酒病瘦悴，及老弱虛人
，或脾腎經虛，風熱燥鬱，色黑齒宣，身瘦焦痿，或熱中煩滿，飢不飲食，或癉，
或消中善食而瘦，或消渴多虛，頭面腫，小便數，或服甘辛熱藥過度，變成三消，
上則消渴，中則消中，下則消腎。小便白膏也。

  ==3（第一節）神芎丸

治一切熱證，常服保養，除痰飲，消酒食，清頭目，利咽膈，能令身結滯宣通，
氣利而愈，神強體健，耐傷省病，并婦人經病，及產後血滯，腰腳重痛，小兒積熱
，驚風潮搐。藏用丸，亦曰顯仁丸，加黃連，薄荷，川芎各半兩，名曰神芎丸。

大黃，黃芩（各二兩），牽牛，滑石（各四兩）

右為細末，滴水為丸，如小豆大，溫水下，十丸至十五丸，每服加十丸，日三服，
冷水下亦得，或煉蜜丸愈佳，或久病熱鬱，無問瘦悴老弱，并一切證可下者，始自
十丸，每服加十丸，以利為度，如常服此藥，但除腸垢積滯，不傷和氣，推陳致新
，得利便快，並無藥燥搔擾，亦不困倦虛損，頗遂病人心意，或熱甚必須急下者，
便服四五十丸，未利再服，以意消息，三五歲孩兒，丸如麻子大，凡此一法，此藥
至善，常服二三十丸，不利藏府，但有益無損。或婦人血下惡物，加桂枝半兩，病
微者常服，病重者亦取利，因而結滯開通，惡物自下也。此方除藏府滑泄者，或重
寒脈遲者，或婦人經病，產後血下不止者，及孕婦等，則不宜服。除此以外，一切
風熱雜病，悶壅塞，神氣不和，或平人保養，常服自顯其功。若以效驗觀其藥味，
則非明本草造化之理者，不可得而知其然也，猶孔子讚易道，明顯應化萬仁之善，
而不見其大道之功用。故曰：顯諸仁，藏諸用。因以云藏用丸，亦其義也。兼以世
訛之久矣，而反不喜此等妙方，不肯服之，每有久獲大效，而誠懇求其方，不得已
而授之，既見其方，反生疑懼，不復用焉。亦有效而志信求其方，務以廣傳救疾，
因而眾議百端，擬疑妄生謗說，使致俗醫皆畏之，致道不能神，但有妨病者，後之
君子但行其藥明顯諸人，勿示其方而密藏諸用耳。或以一法加黃連，川芎，薄荷等
各半兩，治一切頭目昏眩者愈佳。

  ==3（第二節）柴胡飲子

治解一切肌骨蒸積熱作，發寒熱往來，（表熱裏和則發寒，裏熱表和則發熱，邪熱
半在表，半在裏，出入進退無和，即寒熱往來，陰陽相勝也），畜熱寒戰，（表之
陽和正氣，與邪熱并畜於裏，脈道不行，故身冷脈絕寒戰，而反煩渴也），及傷寒
發汗不解，或中外諸邪熱，口乾煩渴，或下後熱未愈，汗後勞復，或骨蒸肺痿喘嗽
，婦人餘疾，產後經病。

柴胡，人參，黃芩，甘草，大黃，當歸，芍藥（各半兩）

右為末，每服炒三錢，水一盞，生薑三片，煎至七分，溫服，日三服，病熱甚者加
減之。

  ==3（第三節） 崔宣武柴胡飲子加半夏，五味子，桔梗（各三錢）。

  ==3（第四節）劉庭瑞柴胡飲子，（與前分兩不同故以錄之）

柴胡，甘草（二兩），黃芩，當歸，芍藥，大黃（各一兩），人參，半夏（各五錢
）

右為大勞熱病，五七錢，以利為度，未利更加使病不再發也。

  ==3（第五節）木香萬安丸

治一切風熱怫鬱，氣血壅滯，頭目昏眩，鼻塞耳鳴，筋脈拘倦，肢體焦痿，咽嗌不
利，胸膈痞塞，腹痛悶，腸胃燥澀，淋閟不通，腰腳重痛，疝瘕急結，癖堅積
，腸滯胃滿，久不了絕，走注疼痛，瘖風，癇病，濕病，腹脹水腫。

木香，揀桂，甘遂（各一分），牽牛（二兩），大戟（半兩），大黃，紅皮，榔榔
（各一兩），皂角（二兩，要得肥好者，洗淨，水三盞，煮三二沸，取出搥碎，揉
取汁，再煮成稠膏，下蜜熬二沸，便取出），半夏，蜜（各一兩）

右膏丸，小豆大，每服十丸至十五丸，生薑湯下，小兒丸如麻子大，水腫癇病諸積
，快利為度。

  ==3（第六節）玉芝徐老丸

治一切風壅，消痰利膈，胸痞悶，美飲食，調五味。（徐老緩慢遲老）

天南星，乾薑（各半兩），黃柏（一兩半），牽牛（四兩），半夏，白礬，大黃（
各一兩），蛤粉（二兩）

右為末，滴水和丸，如小豆大，每服十丸至二十丸，溫水下，食後日三服，常服順
氣調血，令人徐老，或已衰大便結者，除腸垢積物，可漸加至三五十丸，孕婦滑泄
病，忌服。滑泄為牽牛大黃，孕婦為南星半夏。

  ==3（第七節）消痞丸

治積濕熱毒甚者，身體面目黃，心腹滿，嘔吐不能飲食，痿弱難以運動，咽嗌不
利，肢體焦尪，眩悸膈熱，坐臥不寧，心火有餘而妄行，上為咳血血，下為大小
便血，腸風痔，三焦壅滯，閟癉，熱中消渴，傳化失常，小兒疳積熱。

黃連，乾葛（各一兩），黃芩，大黃，黃柏，梔子，薄荷，藿香，厚朴，茴香（炒
各半兩），木香，辣桂（各一分），青黛（一兩研），牽牛（二兩）

右為細末，滴水丸，如小豆大，每服十丸，新水下，溫水亦得，小兒丸如麻子大，
病本濕熱內甚，本自利者，去大黃，牽牛，忌發熱諸物。

  ==3（第八節）和中丸。

治口燥舌乾，咽嗌不利，胸痞滿，心腹痛悶，小便赤澀，大便結滯，風氣怫鬱，
頭目昏眩，筋脈拘急，肢體疼倦，一切風壅。常服寬膈，美食消痰，止逆。

牽牛（一兩），官桂（一分），大黃，紅皮，黃芩，茴香（各半兩），木香（一分
），滑石（二兩）

右為末，滴水丸，如小豆大，每服二十丸，煎生薑湯下，溫水亦得，日三服。

  ==3（第九節）崔宣武和中丸。

大黃（一兩），茴香（炒），外七味同。

  ==3（第十節）龍腦丸

治大小人一切蘊積熱，毒氣不散，及失○癮疹。

龍腦，硃砂，硼砂，牛黃（各等分）

右為末，鎔黃蠟為丸，如米粒大，每服三五丸，炙甘草人參湯下，不計時候。

  ==3（第十一節）大金花丸

治中外諸熱，寢汗咬牙，睡語驚悸，溺血淋閟，咳血，瘦弱頭痛，并骨蒸肺痿。
喘氣，去大黃。○又自各既濟解化丸，○又名既濟解化丸。

大梔子，黃柏，黃芩，大黃（各半兩）

右為末，滴水丸，如小豆大，每服三二十丸。新汲水下，自利去大黃，加梔子。小
兒丸如麻子大，三五丸。

  ==3（第十二節）當歸龍腦丸

治腎水，陰虛風熱，蘊積時發，驚悸筋惕，神志不寧，榮衛壅滯，頭目昏眩，肌肉
瘛，胸膈痞塞，咽嗌不利，腸胃燥，小便溺閟，筋脈拘奇，（奇，癇急也，重也
），肢體痿弱，暗風癇病，小兒急慢驚風，常服宣通血氣調順陰陽，病無再。

當歸（焙），龍膽草，大梔子，黃連，黃柏，黃芩（各一兩），大黃，蘆薈，青黛
（各一兩），木香（一分），麝香（半錢）

右為末，煉蜜和丸，如小豆大，小兒如麻子大，生薑湯下，每服二十丸，忌發熱諸
物，兼服防風通聖散。

  ==3（第十三節）軟金丸

治一切熱疾，常服潤飢膚○老，諸熱證皆可服。

大黃，牽牛，皂角（各三兩），朴硝（半兩）

右為末，滴水和丸，如桐子大，每服三十丸，白湯下，自十丸服至三十丸，食後。

  ==3（第十四節）妙香丸

治一切久遠沈積，傷寒結胸，太陽厥證，燥鬱不開者，皆可服此藥，亦名大聖丸。

巴豆（去皮不出油），膩粉，碙砂，龍腦，麝香，牛黃（少許），硃砂（各分），
水銀（各一錢錫結砂子）

右為末，煉蜜和丸，又一方用丸，如皂子大，用藥時急要動一丸，分作三丸劄作
眼子，冷水浸煎，大黃湯下，然後服熱茶一碗便行也，局方內無碙砂，加金薄。

  ==3（第十五節）妙功藏用丸（新補）

亦名顯仁丸，又名神芎丸，治嘔噦不食，痿弱難運，血溢血泄，淋閟不通，或泄利
三焦壅滯，傳化失常，功不可述，並宜服之。

大黃，黃芩，黃連（各半兩），黑牽牛（一兩），滑石（二分），荊芥穗（二兩）
，防風（一分），川芎（一兩），木香（二分），官桂（三分去皮）

右為末，滴水為丸，如小豆大，每服二十丸三十丸，生薑湯下，日三服，溫水亦得
。

黃帝素問宣明論方卷四終。

  ==1卷五

  ==2（第四章）傷寒門。

  ==3（第一節）主療說

傷寒表證，當汗而不可下，裏證當下而不可汗，半在表半在裏則當和解，不可發汗
吐下，在上則通之，在下則泄之，傷寒無汗，表病裏和，則麻黃湯汗之，或天水散
之類亦佳，表不解，半入於裏半尚在表者，小柴胡湯和解之，或天水涼膈散，甚良
，表裏熱勢俱甚者，大柴胡湯微下之，更甚者，大承氣湯下之。表熱多裏熱少者，
天水一涼膈半和解之，裏熱多表熱少，未可下之者，涼膈天水一半調之，勢更甚者
，小承氣湯下之，表證解但有裏證者，大承氣湯下之，凡此諸可下者，通宜三一承
氣湯下之，發汗不解，下後前後別無異證者，通宜涼膈散調之，以退其熱，兩感倣
此而已，傷風自汗表病裏和者，桂枝湯解肌。半在表半在裏，白虎湯和解之。病在
裏者，大承氣湯下之。一法無問風寒暑濕，有汗無汗，內外諸邪所傷，但有可下諸
證，或表裏兩證俱不見而日深，但目睛不了了睛不和者，或腹滿實痛者，或煩渴，
或譫妄，或狂躁喘滿者，或畜熱極而將死者，通宜大承氣湯下之，或三一承氣湯尤
良，傷寒大發汗，汗出不解反無汗，脈尚浮者，蒼朮白虎湯再解之。

或中暑，自汗大出，脈虛弱，頭痛口乾，倦怠煩躁，或時惡寒，或畏日氣，無問表
裏，通宜白虎，或裏熱勢甚，腹滿而脈沈可下者，宜大承氣湯，或三一承氣湯。傷
寒表熱極甚，身疼頭痛不可忍，或眩或嘔，裏有微熱，不可發汗吐下，擬以小柴胡
，天水涼膈之類和解，恐不能退其熱勢之甚，或大下後，再三下後，熱勢尚甚不能
退，本氣虛損，而脈不能實擬，更下之恐下脫而立死，不下亦熱極而死，寒涼之藥
，不能退甚熱，勢之甚者，或熱濕內餘，下利不止，熱不退者，或因大下後，熱退
利不止，熱不退脈弱氣虛，不可更下者，或諸濕熱內餘，小便赤澀，大便溏泄，頻
併少而急痛者，必欲作利也，須宜黃連解毒湯。

或裏熱極甚，而恐陰氣不能退者，或已下後熱不退者，或畜熱內甚，陽厥極深，以
至陽氣沈細而不能營運於身，陰欲絕而以致身青冷，痛甚不堪，項背拘急，目赤
睛疼，昏眩恍惚，咽乾或痛，躁渴虛汗，嘔吐下利，腹滿實痛，煩痞悶亂，喘息急
聲，脈雖疾數，以其畜熱極深而脈道不利，以致脈沈細而欲絕，俗未明其造化之理
，而反傷熱寒極陰毒者，或始得之，陽熱暴甚而便有此證者。

或兩感勢甚者，通宜解毒湯加大承氣湯下之，熱不退者再下之，然雖古人皆云，三
下熱不退即死矣，亦有按法以下四五次，利一二十行，熱方退而救活者，免致不下
退其熱而必死也，下後熱稍退而未愈者，黃連解毒湯調之，或微熱未除者，涼膈散
調之，或失下熱極，以至身冷脈微，而昏冒將死者，若急下之，則殘陰暴絕，陽氣
後竭而立死，不下亦死，當以涼膈散，或者黃連解毒湯，養陰退陽，畜熱漸以消散
，則心胸腹暖，脈漸以生，至陽脈復有力者，方可以三一承氣湯微下之，或解毒加
大承氣湯尤良，或下後微熱不解者，涼膈散調之，愈後但宜退熱之藥，忌發熱諸物
，陽熱易為再作也。

  ==3（第二節）論風熱濕燥寒。

  ==4（第一目）諸風

風本生熱，以熱為本，風為標，言風者，即風熱病也。

  ==4（第二目）諸熱

熱甚而生風，或熱微風甚，即兼治風熱，或風微熱甚，但治其熱，即風自消也。

  ==4（第三目）諸濕

濕本土氣，火熱能生土濕，故夏熱則萬物濕潤，秋涼則濕復燥乾也，濕病本不自生
，因於火熱怫鬱，水液不能宣行，即停滯而生水濕也，凡病濕者，多自熱生，而熱
氣尚多以為兼證，當云濕熱，亦猶風熱，義同，雖病水寒，不得宣行，亦能為濕，
雖有此異，亦以鮮矣。或跗腫體寒而有水者，以為畜熱入裏極深，本非病寒也，及
夫寒熱吐瀉，因得濕而成也。

  ==4（第四目）諸燥

燥乾者，金肺之本，肺藏氣，以血液內損，氣虛或風則皴揭，風能勝濕，熱能耗液
，皆能成燥，故經云：風熱火兼為陽，寒濕燥同為陰。又燥濕亦異也，然燥金雖屬
秋陰，而其性異於寒濕，燥陰盛於風熱，火也，故風熱甚。而寒濕同於燥也，然中
寒，吐瀉亡液而成燥者，亦以此矣。故經云：諸澀枯涸，乾勁皴揭，皆屬於燥也。

  ==4（第五目）諸寒

寒者上下所生，水液澄徹清冷，穀不化，小便清白，不澀，身涼不渴，本末不經有
見陽熱證，其脈遲者是也，此因飲食冷物過多，陰勝陽衰，而為中寒也，或冷熱相
併，而反陽氣怫鬱不能宣散，怫熱內作以成熱證者，不可亦言為冷，當以成證辨之
，夫濕熱吐瀉當見陽脈，若亡液氣虛亦能反見諸陰脈也，當以標本明之，不可妄治
，或熱證誤服白朮調中湯，溫藥亦能開發陽氣，宣通而愈，別無加害也。

  ==4（第六目）傷寒表證

夫傷寒之候，頭項痛，腰脊強，身體拘急，表熱惡寒，不煩躁，無自汗，或頭面痛
，肌熱鼻乾，或胸滿而喘，手足指末微厥，脈浮數而緊者，邪熱在表，皆麻黃湯發
汗之證也。或天水散之類甚佳。

  ==4（第七目）傷寒表裏證

傷寒身熱，為熱在表，引飲或小便黃赤，熱在裏，身熱渴或小便黃赤，為表裏俱有
熱，涼不渴，小便清白，為表裏俱無熱，身疼拘急，表熱惡寒而脈浮者，皆為熱在
表也，引飲譫妄，腹滿實痛，發熱而脈沈者，皆為熱在裏也，胸痞痛，或嘔而寒
熱往來，脈在肌肉者，邪半在表半在裏也。

  ==4（第八目）內外傷

始得病，脈便沈而裏，病表和者，內傷也，脈浮而表病裏和者，外傷也。病在身體
頭面四肢為表病，在胸腹之內為裏病也。

  ==3（第三節）傷寒論

夫風寒者百病之始也，是四時八節不正疫癘之氣，故云，春氣溫和，夏氣暑熱，秋
氣清涼，冬氣冰冷，乃四時之正氣，冬時嚴寒，萬類深藏，君子固密則不傷於寒，
觸冒之者，乃傷耳，春應煖而反寒，夏應熱而反冷，秋應涼而反熱，冬應寒而反溫
，非時而邪氣，是以辛苦之人，一歲之中病無少長，始自一日，巨陽膀胱受之，巨
陽者，三陽之首，故先受之。二日陽明胃受之，三日少陽膽受之，未入其藏可汗之
。四日太陰脾受之，五日少陰腎受之，六日厥陰肝受之，其人藏可泄之，經云：其
未滿三日，汗之而已。其滿三日，泄之而已。故聖人論汗下，大概言之，以脈分別
，三四日脈沈伏，亦當下，六七日脈浮滑，亦可汗。故傷寒傳足經，不傳手經。未
詳耳。且自人身十二經絡分布上下手足，各有三陰三陽，稟天地之氣，天樞之上，
同天之陽。天樞之下，同地之陰，至真大論云：身半以上，其氣三矣。天之分也，
天氣主之，身半以下，其氣三矣，地之分也。地氣主之。（注云）：當陰之分，冷
病歸之，當陽之分，熱病歸之，有八節邪氣所中於人，陽邪為病，傳手經。陰邪為
病，傳足經。其邪自何而入？自風池而入，為脊骨兩傍一寸五分，是十二經之俞穴
，春夏應陽，秋冬應陰。至真大論云：寒暑溫涼，盛衰之用，其在四維，故陽之動
始於溫盛於暑，陰之動始於涼盛於寒，春夏秋冬各差其分。易云：水流濕，火就燥
，熱論云：熱病者，皆傷寒之類也，人之傷於寒則為病熱，熱雖不死，大陰明陽論
云：陽受風氣，陰受濕氣。（注云）同氣相求耳。又曰：傷於風者上先受之，傷於
濕者下先受之。（注云）陽氣炎上，故受風。陰氣潤下，故受濕，蓋同氣相合耳。
故風熱火為陽，寒濕燥為陰。（刺熱論云）：五藏俱有熱病，肝熱病，左頰先赤，
心熱病，顏先赤，脾熱病，鼻先赤，肺熱病，右頰先赤，腎熱病，腮先赤，（甲乙
熱論云）：有手足太陰熱病，有手足少陰熱病，有手足厥陰熱病，熱論其三陰三陽
，五藏六府皆受病，榮衛不行，五藏不通則死矣，未嘗則傳足經，不傳手經。

  ==4（第一目）麻黃湯

治傷寒頭痛，發熱體痛，惡風無汗，喘滿，又治太陽病，脈浮緊，無汗，發熱身疼
，八九日不解，表證仍在，此當其汗，其人發煩，目瞑必，者，陽氣重也。

麻黃（一兩半去節），桂枝（一兩去皮），甘草（半兩炙剉），杏仁（二十枚湯浸
，去皮尖，或濕病身煩痛，小便自利者，加白朮四分微汗之）

右為末，每服三錢，水一盞半，煎至八分，去滓，溫服，不計時候，衣覆以取汗。

  ==4（第二目）桂枝湯

治傷寒，發熱惡寒，乾嘔頭痛，太陽中風，陽浮陰弱，解肌，脈浮緊，鼻鳴者。

桂枝（三分去皮），芍藥（三分），甘草（三分）

右剉如麻豆大，每服五錢，水一盞半，生薑三片，棗三箇，煎至七分，不計時候。

  ==4（第三目）小青龍湯

治傷寒表未罷，心下有水氣，乾嘔發熱而咳，或渴利，小便不利，小腹滿喘。

麻黃（去節，湯炮去黃汁，焙乾，三錢，利者去麻黃，加芫花，彈子大，噎者，去
麻黃加附子）

右剉如麻豆大，每服五錢，水一大盞，煎至半盞，生薑棗同煎，不計時候，溫服。

  ==4（第四目）瓜蒂散

治傷寒表證罷，邪熱入裏，結於胸中，項滿而饑不能食，四肢微厥，而脈乍緊者，
宜以吐之，經云：在上吐之，在下泄之。瓜蒂，赤小豆（等分）

右為末，香豉半合（豆豉是也），水一盞半，煮取汁，半盞調下錢七，不吐加服。

  ==4（第五目）五苓湯（五苓散是也）

治傷寒中暑，大汗後，胃中乾煩，躁不得眠，脈浮，小便不利，微熱煩渴，及表裏
俱熱，飲水反吐，名曰水逆。或攻表不解，當汗而反下之，利不止，脈浮，表不解
，自利，或一切留飲不散，水停心下，并兩感中濕而昏躁，霍亂吐瀉，驚風。

豬苓（去皮），茯苓（去皮），白朮（各半兩），桂（一分去皮），澤瀉（一兩）

右為末，每服二錢，熱湯調下，愈妙。加滑石二兩甚佳，喘嗽煩心不得眠者，加阿
膠半兩，枯夏月大暑，新水調服，立愈。

黃帝素問宣明論方卷五終。

  ==1卷六

  ==2（第四章）傷寒方

  ==4（第六目）扺當湯

治傷寒日深，表證乃甚，畜熱下焦，脈微沈，不結胸，發狂者，小腹脹而硬，小便
自和者，瘀血證也。小便不和，無血也。或陽明畜熱內甚，而喜忘，或狂，大便雖
硬而反易，其色黑者，有畜血也，無表裏證，但發熱日深，脈雖浮者，亦可下之。
或已下後，脈數胃熱，消穀善飢，數日不大便，有瘀血也。

桃仁（七箇），大黃（一分），水蛭（炒），蟲（各十箇去足翅炒）

右剉如麻豆大，分作二服，水一盞煮半盞，絞去滓，溫服，未下再服。

  ==4（第七目）扺當丸

治傷寒有熱，小腹滿，小便不利者，為有血也。當下之，不可餘藥。

桃仁（八箇），大黃（一分），水蛭（炒），蟲（各七箇依前炒）

右為末，蜜和作二丸，用水一小盞，煮一丸至六分，溫服，晬時，血未下再服。

  ==4（第八目）大承氣湯

治表裏俱熱，病勢更甚者，陽明脈遲，汗出，不惡寒，身重，○○○○○○語如見
鬼狀，劇者，發則不識人，循衣摸床，惕而不安，微喘，直視，陽明裏熱極甚，或
吐下後，不解大便五六日至十餘日，日晡潮熱，心胃燥熱而懊，復如瘧狀，脈沈
實，或小便不利，大便乍難乍易，喘冒不能臥，或腹滿實痛，煩渴譫妄，脈實數而
沈，裏熱燥甚，腸胃怫鬱，留飲不散，胸腹高起，痛不可忍，但嘔冷液，大渴反不
能飲，強飲不能止喘，急悶者。

大黃（半兩），芒硝（半兩），厚朴（半兩去皮），枳實（半兩）

右剉如麻豆大，分半，水一盞半，生薑三片，煎至六分，內（音納）硝煎，去滓服
。

  ==4（第九目）小承氣湯

治傷寒日深，恐有燥屎，腹中轉失，乃可攻之，不轉失者，必初硬後溏，未可攻之
，攻之則腹滿不能食，飲水而噦，其後發熱，大便復硬，若腹大滿不通，或陽明多
汗，津液外出，腸胃躁熱，大便必硬，而譫語脈滑，吐下微煩，小便數，大便結，
或下利譫語，自得病二三日，脈弱，無太陽證，柴胡證，煩心，心下結，至四五日
，雖能食，少少與承氣湯和之。令小安。

大黃（半兩），厚朴（三錢），枳實（三錢）

右剉如麻豆大，分作二服，水一盞，生薑三片，煎至半盞，絞汁服，未利再服。

  ==4（第十目）調胃承氣湯

治諸發汗和解，不惡寒，但發熱蒸蒸然者，或日深，心下溫溫欲吐，胸中痛，大便
溏，腹滿，鬱鬱微煩，先此時吐下者，或日深裏熱，譫語。法當下之，以銀粉，巴
豆，燥熱大毒丸藥下之，致真陰損虛，邪熱轉甚，因而協熱下利不止，及表裏熱下
之太早，乘虛而入，不成結胸，但為熱利不止，滿鞭或痛，煩渴咽乾，脈滑數而實
，諸腹滿實痛者，煩渴譫妄，小便赤，大便鞭，脈滑實緊。

大黃，芒硝，甘草（各等分）

右剉如麻豆大，分一半，水一大盞，煎至半盞，絞去滓，內硝煎，不利，再煎服。

  ==4（第十一目）六一承氣湯

治傷寒雜病，內外所傷，日數遠近，腹滿咽乾，煩渴譫妄，心下按之硬痛，小便赤
澀，大便結滯，或濕熱內甚而為滑泄，熱甚喘咳，悶亂驚悸，狂顛，目疼口瘡，舌
腫，喉痹，癰瘍，陽明胃熱發斑，脈沈可下者，小兒熱極生風，驚搐，煩喘昏塞，
并斑疹黑陷，小便不通，腹滿欲死，或斑疹後，熱不退，久不作痂，或作斑紋瘡癬
久不已者，怫熱內成，疹癖堅積，黃瘦，痛疾久新，卒暴心痛，風痰酒膈，腸垢積
滯，久壅風熱，暴傷酒食，煩心悶亂，脈數沈實，或腎水陰虛，陽熱獨甚，而僵撲
卒中，一切暴瘖不語，（一名失音），畜熱內甚，陽厥極深，脈反沈細欲絕，或表
之沖和正氣，與邪熱并之於裏，則裏熱亢極，陽極似陰，反為寒戰，脈微而絕，或
風熱燥甚，客於下焦，而大小便澀滯不通者，或產婦死胎不下，及兩感表裏熱甚，
須可下者。

大黃（半兩錦文），芒硝（半兩），厚朴（半兩去皮），枳實（半兩），甘草（一
兩）

右剉如麻豆大，水一盞半，生薑三片，煎至七分，內硝煎二沸，去滓服。

  ==4（第十二目）十棗湯

治太陽中風，下利嘔逆，短氣，不惡寒熱，熱汗出，發作有時，頭痛，心下痞硬，
引下痛，兼下水腫腹脹，并酒食積，脹垢積滯，癖堅積，畜熱暴痛，瘧氣久不已
，或表之正氣與邪熱并甚於裏，熱極似陰，反寒戰，表氣入裏，陽厥極深，脈微而
絕，并風熱燥甚，結於下焦，大小便不通，實熱腰痛，及小兒熱結，乳癖積熱，作
發驚風，潮搐斑疹，熱毒不能了絕者。

大戟，芫花（慢火炒變色，仲景鄉俗異語云，炒作熬，下凡言熬者皆乾炒也），甘
遂（各等分）

右為末，水一大盞，棗十枚，切開，煮取汁，半盞調半錢已，實人每一錢。

  ==4（第十三目）茵陳湯

治陽明裏熱極甚，煩渴熱鬱，留飲不散，以致濕熱相搏，而身發黃疸，但頭汗出，
身無汗，小便不利，渴引水漿，身心發黃（宜茵陳湯調下五苓散），利大小便。

茵陳蒿（一名茵陳一兩去莖），大黃（半兩），大梔子（七箇，色深堅實好者，稍
小者用十箇）

右剉如麻豆大，水二盞，半慢火煮至一盞，絞汁，溫服，以利為度，甚者再作，當
下如爛魚肚，及膿血膠膘等物，及小便多出金色如皂筴汁，或見證將發黃，此一劑
分作四服，調五苓散三錢，凡治發黃者，無越此法妙。

  ==4（第十四目）桂苓甘露散，（一名桂苓白朮散，一方甘草一兩半）

治傷寒，中暑，胃風，飲食，中外一切所傷，傳受濕熱內甚，頭痛口乾，吐瀉煩渴
，不利間，小便赤澀，大便急痛，濕熱，霍亂吐下，腹滿痛悶，及小兒吐瀉驚風。

茯苓（一兩去皮），甘草（二兩炙），白朮（半兩），澤瀉（一兩），桂（半兩去
皮），石膏（二兩），寒水石（二兩），滑石（四兩），豬苓（半兩）

右為末，每服三錢，溫湯調下，新水亦得，生薑湯尤良，小兒每服一錢，同上法。
（此藥下神金丸，止瀉痢無不驗也，并解內外諸邪所傷濕熱，又一方卻不用豬苓，
或日三服，不計時候）。

  ==4（第十五目）梔子柏皮湯

治頭微汗，小便利而微，發黃者，濕熱相搏，微者宜服。

黃柏（半兩），甘草（一分），大梔子（十五箇）

右剉如麻豆大，水三盞，煎至一盞，絞汁，分次作一日溫服之。

  ==4（第十六目）梔子湯。

治懊煩心，反側不得眠，燥熱怫鬱於內，而氣不宣通，胸滿痛，頭微汗，虛煩。

大梔子（七箇剉碎），豆豉（半合，俗言鹽豉，少氣者加甘草一分，嘔者，誤以丸
藥下之者，加生薑半兩，或用溫湯濯手足，使心胸結熱宣通而已）

右剉如麻豆大，或先以水二盞，煮梔子至一盞半，內豉煮至半盞，絞汁溫服。（凡
加者皆用梔子，先煮或吐止後服，凡用梔子湯，皆非吐人之藥，以其燥熱鬱結之甚
，而藥頓攻之不能開通，則發熱而又吐，發開鬱結則氣通，津液宣行而已，故不須
再服也）。

  ==4（第十七目）大陷胸湯

治汗下之後，不大便五六日，舌乾而渴，日晡潮熱，從心至小腹脹滿而痛，不可近
，脈當沈緊滑數，或但胸結，則無大段熱，頭微汗出，脈沈濇者，水結也。

大黃（三錢），芒硝（三錢），甘遂末（三字）

右剉如麻豆大，分作二服，每服水一盞，煎大黃至六分，內硝一二沸，絞汁調，甘
遂一字匕，半溫服，未快利，再服勢惡不能利以意加服。

  ==4（第十八目）小陷胸湯

治小結胸，心下按之痛，脈浮而滑，無大段熱，表未罷不可下之，下之即死，小結
胸宜服。

半夏（四錢湯洗全用，不剉），生薑（二錢切），黃連（二錢剉），栝樓實（大者
半兩，惟剉其殼，子則不剉，若剉其中子者，非也）

右以水三盞，煮栝樓汁一盞半，內藥至一盞，絞汁兩次，溫服，以效。

  ==4（第十九目）大陷胸丸

治發熱而下之太早，熱入因作結胸者，項亦強如柔狀，下之則和也。

大黃（半兩），芒硝（一分），杏仁（十二箇去皮尖，雙仁，草灰炒變色），葶藶
（三錢微炒）

右大黃為末，下葶藶杵羅研杏仁硝如泥，和彈子大，每服一丸，入甘遂末，三字，
白蜜半匙，水一盞，煮至半盞，溫服，當一宿許，乃下未利，再服。

  ==4（第二十目）梔子厚朴湯

治傷寒下後，心煩腹滿，坐臥不安者。

大梔子（七箇），枳實（二錢），厚朴（半兩去皮炙）

右剉如麻豆大，以水一盞半，煮絞汁半盞，溫服。

  ==4（第二一目）檳榔散

治傷寒陰病，下之太早成痞，心下痞滿而不痛，按之軟虛也。

檳榔，枳殼（等分）

右為末，每服三錢，煎黃連湯調下，不計時候，溫服。

  ==4（第二二目）大黃黃連瀉心湯

治傷寒成病痞，不已，心腹亦實熱煩滿，或譫妄而脈沈，無他證者。

大黃，黃連，黃芩（各一分，又一法加生薑一分甚良）

右剉如麻豆大，水二盞，煎至一盞，絞汁分三次溫服。

  ==4（第二三目）黃連解毒湯

治傷寒雜病，躁熱毒，煩悶乾嘔，口燥吟呻，喘滿，陽厥極深，畜熱內甚，俗妄傳
為陰毒者，及汗下吐後，寒涼諸藥不能退熱勢，兩感證同法。

黃連（去鬚），黃柏，黃芩，大梔子（各半兩）

右剉如麻豆大，每服秤半兩，水一茶盞，煎至四分，絞去滓，溫服。或腹滿嘔吐，
或欲作利者，每服加半夏（三箇生全用），厚朴（二錢剉），茯苓（二錢去皮剉）
，用水一盞半，生薑三片，煎至半盞，絞汁，溫服，名半夏黃連解毒湯。

  ==4（第二四目）白虎湯（加減白虎湯隨證用）

治傷風自汗，桂枝證，表未解，半斑於裏，中暑自汗，脈虛弱，傷寒自汗，脈滑數
而實，表裏俱熱，三陽合病，腹滿身重，口燥面垢，譫語發黃，厥逆自汗，和解兩
感，解頭痛，止自汗，雜病時疫，未瀉發斑，兼豆皰瘡疹伏熱。

知母（一兩半），甘草（一兩炙），粳米（一合），石膏（四兩為末）

右剉如麻豆大，抄五錢，水一盞，煎至六分，去滓，溫服，無時候，日三四服。或
眩欬嘔者，加半夏半兩，紅皮半兩，每服生薑三片，煎服。傷寒發汗不解，脈浮者
，加蒼朮半兩，名蒼朮白虎湯。汗吐下後，煩渴口乾，脈洪大，加人參半兩，名人
參白虎湯。

賈同知已效方

石膏（四兩），知母（一兩），甘草（一兩）。

劉庭瑞已效方

知母（一兩半），石膏（四兩），粳米（一合）。

崔宣武已效方

知母（一兩），石膏（三兩），甘草（一兩半）

右為末，每服三錢，水一盞，入粳米二十五粒，煎至六分。未曾下胃熱，發斑兼豆
皰如液，虛瘦加人參半兩，白朮半兩；頭疼加川芎，荊芥各三錢；咳嗽加半夏三錢
，桔梗一兩；恍惚加人參三錢，茯苓半兩。

  ==4（第二五目）涼膈散（一名連翹飲子，亦有加減法）

治傷寒表不解，半入於裏，下證未全，下後燥熱怫結於內，煩心懊不得眠，藏府
積熱，煩渴頭昏，唇焦咽燥，喉閉目赤，煩渴，口舌生瘡，欬唾稠粘，譫語狂妄，
腸胃燥澀，便溺閟結，風熱壅滯，瘡癬發斑，驚風熱極，黑陷將死。

連翹（一兩），山梔子（半兩），大黃（半兩），薄荷葉（半兩），黃芩（半兩）
，甘草（一兩半），朴硝（一分）

右為末，每服二錢，水一盞，蜜少許，同煎至七分，去滓，溫服，虛實加減，咽喉
痛涎嗽，加桔梗（一兩），荊芥穗（半兩），嗽而嘔者加半夏（半兩，每服生薑三
片同煎），血嘔血加當歸（半兩），芍藥（半兩），生地（一兩），淋者加滑石
（四兩），茯苓（一兩去皮），風眩加芎（半兩），石膏（三兩），防風（半兩）
，酒毒加葛根（一兩），荊芥穗（半兩），赤芍藥（半兩），芎（半兩），防風（
半兩），桔梗（半兩，三歲兒可服七八錢，或無熱甚，黑陷腹滿，喘急，小便赤澀
而將死者，此一服更加大防風湯約以下之，得和者宜效），凡言加者，皆自本方加
也，以上之減，退表裏熱，加益元散效速。

  ==4（第二六目）人參石膏湯

治傷寒咳嗽不已，心煩，及風熱頭痛，精神不利，惛憒，宜服。

人參（一錢半），石膏（三兩），芎（半兩），半夏（二錢去滑），白朮（半兩）
，茯苓（半兩），甘草（一兩炙），大梔子（三錢），知母（半兩），黃芩（三錢
）

右為末，每服一錢，水一盞，生薑三片，煎至六分，去滓，溫服。

  ==4（第二七目）崔宣武人參石膏湯

治傷寒頭痛，心煩悶，風熱，并汗後餘熱，自汗多，清頭目，定喘嗽。

人參（二錢半），石膏（一兩），芎（一兩），黃芩（二錢），茯苓（三錢），甘
草（半兩），防風（三錢）

右為細末，每服五錢，水一盞半煎，至六分，去滓，溫服，不計時候。

  ==4（第二八目）雙解散

治風寒暑濕，飢飽勞役，內外諸邪所傷，無問自汗，汗後雜病，但覺不快便可通解
得愈，小兒生瘡疹，使利出快，亦能氣通宣而愈。

益元散（七兩），防風通聖散（七兩）

右二藥一處相和，名為雙解散，益元散方在痢門，通聖散方在風門，各七兩，攪勻
，每服三錢，水一盞半，入蔥白五寸，鹽豉五十粒，生薑三片，煎至一盞，溫服。

  ==4（第二九目）白朮散

治傷寒雜病，一切吐瀉煩渴，霍亂虛損，氣弱，保養衰老，及治酒積嘔噦。

白朮，茯苓（去皮），人參（各半兩），甘草（一兩半炙），木香（一分），藿香
（半兩），葛根（一兩）

右為末，白湯調下二錢，煩渴者加滑石二兩，甚者加薑汁，續續飲之。

  ==4（第三十目）四逆湯

治傷寒表熱未入裏，誤以寒藥下之太早，表熱不已，入裏寒下利不止，因表熱裏寒
自利，急以溫裏，利止又治少陰病，脈沈，下利厥逆，煩渴嘔吐。

甘草（一錢炙），乾薑（一分），附子（半箇，生去皮臍胕子，以半兩者佳，小者
力弱，大者性惡，非古方之宜也，不但以美其大者，要知古人有則也）

右剉如麻豆大，水二盞煎至一盞，絞汁，溫服，或畜熱深極而手足厥冷者，不宜此
方，當以下之。

  ==4（第三一目）茯苓半夏湯

治傷寒雜病，一切嘔吐，或喘咳疼痛，痞滿頭痛者。

茯苓（一分去皮），半夏（一錢），生薑（一分取汁）

一方加黃芩（一分去腐），甘草（一分），紅皮（一分去穰），治風痰

右剉如麻豆大，水一盞煎至四分，絞汁下，生薑汁溫服，不計時候。

黃帝素問宣明論方卷六終。

  ==1卷七  ==2（第五章）積聚論

素問曰：積聚留飲，痞膈中滿，濕積，霍亂吐下，瘕癥堅硬，腹滿，皆太陰濕土，
乃脾胃之氣，積聚之根也。（ 積者，不散。聚者，不化。留者，不行。飲者，停
滯。痞者，不通。隔者，阻也。中滿者，濕為積，霍亂吐下為留停瘕。癥者，徵也
。瘕，假也）。斯疾迺五臟六腑陰陽變化興衰之制也。亢則害，承迺制，極則反矣
。

謂水得燥則消散，而得濕則不消，乃為積飲也。謂人形精神與榮衛血氣津液出入流
通，謂夫腠理閉密，乃為痞也。謂腸胃膈絕傳化失常而乃滯也。土主形體，腹滿於
中央。乃曰中滿。以傳化失度，故甚則霍亂吐瀉也。癥者，腹中主硬，按之應手，
然水體柔順，而今乃堅硬如此者。亢則害，承乃制也。瘕者，中雖硬而忽聚忽散無
其常，故其病未及癥也。

經曰：血不流而滯，故血內凝而乃瘕也。

小腸移熱於大腸，乃為虙瘕。大腸移熱於小腸，謂兩熱相搏則血溢而為伏瘕。血澀
不利，月事沈滯，血不行，故行為虙瘕，為虙與伏同瘕，與疝同為傳寫誤也。世傳
冷病，然瘕病亦有熱，或陽氣鬱結怫熱壅滯而堅硬不消者，世傳為寒癥瘕也。或堅
痞腹滿急痛（ 寒主筋縮故急主痛），寒極血凝泣而反兼土化制之，故堅痞之腹滿
，或熱鬱於內，而腹滿堅結痛不可忍者，皆可為寒誤矣誤矣。

何不以脈證辨之。凡諸疾病皆有陰陽寒熱，宜推詳之。五臟六腑四季皆有積聚，心
之積名曰伏梁，在於臍上，大如臂，上至於心，橫於心，下如屋梁，故曰伏梁。肝
之積名曰賁（音奔）氣，在左下，覆如杯，有頭足，久不愈，令人痎瘧。脾之積
名曰痞氣，在胃腕，覆大如杯，久不愈，令人四肢不收，發黃疸，食不為膚肌。肺
之積名曰息賁，結在右下，覆大如杯，久不愈，令人灑淅寒熱，喘咳發為肺癰。
腎之積名曰賁（音奔）豚，在於小腹上，至心下，如豚賁走往來無定，久不愈，令
人喘逆，發為骨痿，少氣乏力，此為五藏之積也，常究斯義，未可悉也。

傳其所勝者死，傳不勝者可治，假令肺病傳肝，肝病傳脾，脾病傳腎，腎病傳心，
心病傳肺，皆傳所勝，五藏之氣，虛而內外諸邪所侵，故留稽不行，遂成積聚，其
脈沈細而微者是也。

  ==3（第一節）木香三稜丸

治一切氣悶，胸膈痞滿，榮衛不和，口吐酸水，嘔逆惡心，飲食不化，肋疼痛，
無問久新。

青木香，破故紙，茴香，黑牽牛，甘遂，芫花，大戟，荊三稜，蓬莪，川楝子，
葫蘆巴，巴戟（各一兩），巴豆（去皮不出油二分），陳米（三合，將巴豆一處，
同炒黑），縮砂仁（一兩半）

右件一十五味，用好醋二升，除縮砂，木香，餘藥入醋中，浸一宿，入鍋煮盡為度
，乾為細末，醋麵糊和丸，如菉豆大，每服五七丸，食後加減，看虛實隨湯水下。

  ==3（第二節）導氣枳殼丸

治氣結不散，心胸痞痛，逆氣上攻，分氣逐風，功不可述。

枳殼（去穰麩炒），木通（剉炒），青皮（去皮），陳皮（去白），桑白皮（剉炒
），蘿蔔子（微炒），白牽牛（炒黑），牽牛（炒），莪（煨），茴香（炒），
荊三稜（煨），各等分

右為末，生薑汁打，麵糊為丸，如桐子大，每服二十丸，煎橘皮湯下，不計時候。

  ==3（第三節）透膈寬腸散

治腸上壅實，膈熱難行者。

白牽牛（一兩），芒硝（三兩），川大黃（二兩），甘遂（半兩）

右為細末，食後溫蜜水調下一錢，虛實加減，疏動止。

  ==3（第四節）密補固真丹

治脾腎真元損虛，泄痢痰嗽，噦痞，水穀酸臭，飲食無味，臍腹冷痛，肢體麻痹，
下虛痰厥，上實壅滯，腎虛耳鳴，脾虛困憊，耳焦齒稿，面黧身悴，目黃口燥，髮
墮爪退，風虛偏枯，中滿膈氣，一切脾胃虛證，常服補養，宣通氣血。

天南星（半兩），半夏（製），神，麥柏，茴香（炒），荊三稜（炮各一兩），
白附子，乾生薑，川烏頭（生各一兩），巴豆（七箇），牽牛（三兩），代赭石（
二兩），官桂（一分）

右為末，水和丸，小豆大，每服十丸，加至五十丸，溫水下，除泄瀉外，並加大黃
一兩。

  ==3（第五節）木香丸

治和脾胃，寬胃膈，消痰逆，止嘔吐，進益，美飲食。

官桂，乾薑（各半兩），木香（一分），大黃，蓬莪，芫花（醋拌濕炒乾），枳
殼（去穰），陳皮（各半兩），半夏（二兩），牽牛（半斤取末四兩），茴香（一
兩炒），巴豆（四箇）

右為末，滴水為丸，如小豆大，每服二三十丸，溫水下。

  ==3（第六節）軟金丸

治心胸腰腹急痛，或淋悶升，產後經病，血刺痛。

當歸（半兩），乾漆（二錢），紅花（一錢半），輕粉，碙砂，粉霜（各一錢），
三稜（二錢）

右同研勻，棗肉為膏，和丸，菉豆大，新水下一丸，病甚者加，得利後減。

  ==3（第七節）泥金丸

治心腹急痛，取久新沈垢積滯，推陳致新。

黃柏，大黃，五靈脂，巴豆（各半兩），豬牙皂角（一分），輕粉，粉霜，碙砂（
各一分），乾漆（二分）

右研勻，煉蜜拌，得所杵千下，丸菉豆大，新水下一丸，未利，更加服。

  ==3（第八節）狀元丸

治膈氣，酒膈酒積，涎嗽腹痛，吐逆痞滿。

巴豆（五十箇取霜），神（半兩末），半夏（一兩洗），雄黃，白麵（一兩炒）

右研勻，酒水丸，小豆大，細米糠炒，變赤色，食後溫水下，童子二丸，三四歲一
丸，歲半半丸，止嗽溫汁下，止嘔吐，生薑湯下。

  ==3（第九節）玄胡丸

治積聚癥瘕，解中外諸邪所傷。

玄胡索，青皮（去白），陳皮（去白），當歸，木香，雄黃（別研），荊三稜，生
薑（各一兩）

右為末，酒麵糊為丸，如小豆大，每服五七丸，生薑湯下。

又一方：無陳皮、生薑，有廣茂（一兩），檳榔（分兩同）。

  ==3（第十節）大延胡索散

治婦人經病，產後腹痛，腹滿喘悶，癥瘕癖塊，及一切心腹暴痛。

延胡索，當歸，芍藥，京三稜，川苦楝，蓬莪，官桂，厚朴，木香，川芎（各一
分），桔梗，黃芩，大黃（各半兩），甘草（一兩），檳榔（二錢）

右為麤末，每服三錢，水一盞，煎至六分，去滓熱服，食前。如惡物過多，去大黃
，官桂，加黃藥子，染塊子，龍骨各半兩，如前法煎服，平人心急痛，加本方得利
尤良。後常服。

  ==3（第十一節）三稜湯

治癥瘕癖，積聚不散，堅滿痞膈，食不下，腹脹。

荊三稜（二兩），白朮（一兩），蓬莪（半兩），當歸（半兩焙），檳榔，木香
（三錢）

右為末，每服三錢，沸湯點服，食後，每日三服。

  ==3（第十二節）消飲丸

治一切積聚，癖氣塊，及大小結胸，痛不能仰。

天南星，半夏，芫花，自然銅（等分生用）

右為末，醋煮，麵糊為丸，如桐子大，每服五七丸，食前溫水下，良久蔥粥投之，
相虛實加減。

  ==3（第十三節）除濕丹

治諸濕客搏，腰膝重痛，足脛浮腫，筋脈緊急，津液凝澀，便溺不利，赤癮疹，疽
癰發背，疥癬，走注，腳氣，無首尾瘡癤，功效不可盡述。

檳榔，甘遂，葳靈仙，赤芍藥，澤瀉，葶藶（各二兩），乳香，沒藥（一兩別研）
，黑牽牛（半兩），大戟（二兩炒），陳皮（四兩去白）

右為末，麵糊為丸，如桐子大，每服五十丸至七八十丸，溫水下，後食，如服藥前
後忌酒一日，藥後，忌濕麵，食溫粥，補暖。

  ==3（第十四節）保安丸

治癥積，心腹內結如拳，漸上不止，搶心疼痛，及遶臍腹痛，不可忍者。

川大黃（三兩，新水浸一宿蒸熟切片子焙），乾薑（一兩炮），大附子（半兩，去
皮臍），鱉甲（一兩半，好醋一升伏時炙令焙乾炒）

右為末，取三年米醋一大升，先煎四五合，然後和藥丸，如桐子大，每服十丸至二
十丸，空心醋或酒米飲下，後取積，如魚腸膿血爛肉汁青泥當下。

  ==3（第十五節）開結妙功丸

治怫熱內盛，癖堅積，腸結癥瘕，積聚疼痛，脹悶，作發有時，三焦壅滯，二腸
閉結，胸悶煩心不得眠，咳喘噦逆不能食，或風濕氣，兩腿為腫脹，黃瘦，眼澀昏
暗，一切所傷，心腹暴熱，肝腎燥鬱，偏正頭疼，筋脈拘瘓，肢體麻痹，走注疼痛
，頭目昏眩，中風偏枯，邪氣上逆，上實下虛，腳膝麻木，不通氣血。

荊三稜（炮），茴香（各一兩炒），川烏頭（四兩），神，麥芽，大黃（各一兩
，好醋半升，熬成稠膏，不破堅積不須熬膏，水丸），乾薑（二錢），巴豆（二箇
，破堅積用四箇），半夏（半兩），桂（二錢），牽牛（三兩）

右為末，膏丸，小豆大，生薑湯下，十丸十五丸，溫水冷水亦得，或心胃間稍覺藥
力煖，性卻減，丸數以加至快利三五行，以意消息，病去為度。

  ==3（第十六節）木香分氣丸

治積滯，癖塊不消，心腹痞結，疼痛，搶刺如覆杯狀。

陳皮（去白），檳榔（各一兩），破故紙（二兩炒），木香（一兩半），黑牽牛（
十二兩，炒香熟，取頭末五兩半，餘不用）

右為末，滴水為丸，如桐子大，每服二三十丸，生薑湯下，食後臨臥服。

  ==3（第十七節）開胃生薑丸

治中焦不和，胃口氣塞，水穀不化，噫氣不通，噎塞痞滿，口淡吞酸，食時膨脹，
噦逆惡心，嘔吐痰水，宿食不消，咳嗽，諸筋刺痛，寬中開胃，進飲食。

桂心（一兩），生薑（一斤切作片子，鹽三兩，醃一日再焙乾），青皮（去白），
陳皮（去白），甘草（炙各二兩），縮砂仁（四十九箇），廣茂，當歸（各半兩）

右為末，煉蜜為丸，如彈子大，每服一丸，食前細嚼沸湯化下。

  ==3（第十八節）導滯定功丸

治一切心腹卒暴疼痛，及胸中不利，消食止逆，定疼痛。

大椒，木香（各一錢），蝎梢（三錢），巴豆（八箇出油為度）

右為末，後入巴豆霜研勻，醋麵糊和丸，如菉豆大，硃砂為衣，每服五丸至十丸，
淡醋湯下。

  ==3（第十九節）積氣丹

治一切新久沈積氣塊，面黃黑瘦，諸氣無力，癥瘕積聚，口吐酸水。

檳榔（二箇），芫化（一兩），碙砂（二錢），巴豆（二錢半生），青皮（去白）
，陳皮（各三錢），蓬莪，雞爪黃連，京三稜，章柳根，牛膝（各一兩），肉豆
蔻（三箇），大戟，川大黃，甘遂，白牽牛，乾薑，青礞石，乾漆（各半兩），木
香（二錢半），石菖蒲（三錢）

右為末，醋麵糊和丸，如桐子大，每服一丸，臨臥燒棗湯下，每夜丸服後，有肚內
作聲，病退為度。

  ==3（第二十節）金露紫苑丸

治一切脾積，兩肋虛脹，臍疼痛。

草烏頭（去皮尖），黃連（半兩），官桂，桔梗，乾地黃，乾生薑，川椒，蕪荑，
紫苑（去皮），柴胡，防風，厚朴，甘草，人參，川芎，鱉甲（酒浸），貝母，枳
殼（去穰），甘遂（各一兩），巴豆（三兩，醋煮半日出油），入碙砂（三錢）

右為末，水煮麵糊為丸，如桐子大，每服五丸，空心臨臥米飲湯下，或微疏動，詳
虛實加減。

  ==3（第二一節）信香十方青金膏

灌頂法，王子所傳十二上願云：藥師琉璃光如來，應當供養，正知明行足，善游
世間，解無上士，調御丈夫，天人師。

佛世尊方境授，治周身中外陰陽不調，氣血壅滯，變生百病，乃至虛羸困倦，偏攻
酒食，內傷心腹，滿塞急痛，或酒積食積，癥瘕積聚，癖堅積，中滿，服氣臭酸
醋，嘔吐翻胃，或膈癉，消中善食而瘦，或消渴多飲而數（色角切頻也），小便或
腸風下血，痔痒痛或胃癰疹，或身癰疽惡瘡，或瘡毒已入於裏，腹滿嘔吐，或
成瀉痢，或出惡瘡瘜肉，或下痢腹痛，或一切風氣，散體疼痛，及中風偏枯，或痰
逆生風，痰涎嗽，兼產後服痛，及小兒疳疾，諸風潮搐，但平人常服補養，宣行榮
衛，調飲食。

信砒人言，乳香，輕粉，粉霜，巴豆（各一兩同研），龍腦（半字），麝香（半字
），青黛（二錢同研），黃蠟（三錢）

右研細末，鎔蠟，入蜜半錢，就搓勻旋丸，菉豆至小豆大，先服小丸，病在上食後
，在下食前，在中不計時候，面東頂禮一丸。淨器盛水送下，如合藥即淨處面東，
每一丸密念咒三遍，或病人不能咒，請人咒，或師氏咒過，咒曰：信香十方青金膏
，藥師圓成蜜遍拋，普濟有緣除百病，仰吞一粒體堅牢。密咒曰：但言八金剛，莫
說十方佛，五蘊大根俱不道，十二上願自然成。

  ==3（第二二節）金黃丸

治酒積食積，諸積，面黃疸，積硬塊。

荊三稜，香附子（半兩），澤瀉（二錢半），巴豆（四十九粒出油），黍米粉，牽
牛（二錢半）

右為末，用梔子煎湯和丸，如菉豆大，每服三丸至五丸，如心痛艾醋湯下七丸。

  ==3（第二三節）逆氣丸

治心胸滿悶，肋刺痛，不思飲食，常服寬膈，進美飲食。

薑黃（四兩），香附子（四兩），縮砂，甘草，廣茂（各二兩），丁皮，甘松，木
香，荊三稜（各一兩），白檀（半兩），藿香葉（半兩）

右為末，入菉豆粉二兩用，湯浸蒸餅為丸，如桐子大，每服三二十丸，細嚼白湯下
，食後日進三服。

  ==3（第二四節）丁香散

治癖氣，下痞滿，息而不消，積而不散，元氣在胃不妨食者。

好丁香（二十五箇），白丁香（七十箇），密陀僧，舶上硫黃，黃鶯調（各五分）

右為細末，每服一字，皂子煎湯調下，不計時候，治肚內生硬物，黑瘦如柴，嘔吐
積滯，日三服，食後。

  ==3（第二五節）聖餅子

治一切沈積氣脹，兩氣滿，無問久新者。

大黃（三兩），黑牽牛頭末（一兩），碙砂（三錢），山梔子（半兩），輕粉（二
錢）

右為末，煉蜜和丸，捻作餅子，如小錢大厚樣，食後每服三餅，子細嚼，溫酒下，
臨臥如行粥補之，虛實加減。

  ==3（第二六節）無憂散（一名萬病散）

治風疾，瘡腫疥癬，或臟腑積冷，壅滯氣結，風勞，膀胱宿冷，臟腑虛衰，面色痿
黃，內有癥癖氣，并常有疳蟲，蚘蟲攻心，腹俱痛，忽中傷寒，頭痛不忍狀，若山
嵐時氣，瘟疫之疾，並宜急服此藥，宣通三五行，立瘥。或中風口喎，語多蹇澀，
睡後口中涎出，不限時節，不問男子女人，但五日一服，不過三服，永瘥。人患腰
膝疼痛，腳氣腫滿，運動艱難，飲食無味，并小兒疳痢脫肛者，量大小與服，利三
五行，自瘥。大人久泄氣痢，狀若休息痢，止有時，俱一服取下，冷膿一二升，當
日見效，藥無四時冷熱，老幼衰弱病患，悉皆除之，任服他藥無妨，若服常時。蓋
緣搜出藏府中積滯蟲膿故也。無孕婦人，久患血虛氣弱，痿黃無力者，亦可依方服
，宣通氣候，殊不困倦，無妨此藥，凡有百病並皆治之，其功不可具載，有孕婦人
，或遇陰晦時，即不可服。天道晴明可進，若雖復疾而未愈者，再可服。

黃耆，木通，桑白皮，陳皮（各一兩），胡椒，白朮，木香（各半兩），白牽牛（
四兩，炒別取頭末）

右七味為細末，每服二錢，牽牛末二錢，生薑二錢，切作片子煎，生薑湯一大盞調
藥，須臾又用生薑湯，或溫湯送下，平明可行三五次，快利無妨，如病瘥後，以白
粥補之痊矣。

  ==3（第二七節）五積丹

治心腹痞滿，嘔吐不止，破積聚者。

皂筴一鋌（一尺二寸，火燒留性，淨盆合之四面土，壅合物令出煙），巴豆（十二
箇，白麵一兩五錢，同炒，令黃色為度）

右為末，醋麵糊為丸，菉豆大，每服十丸，鹽湯下，食後加減。

黃帝素問宣明論方卷七終。

  ==1卷八

  ==2（第六章）水濕門

夫諸濕者，濕為土氣，火熱能生土，濕也，故夏熱則萬物濕潤，秋涼則濕物燥乾也
，濕病本不自生，因於大熱怫鬱，水液不能宣通，即停滯而生水濕也，凡病濕者，
多自熱生，而熱氣尚多以為兼證，云濕熱亦猶風熱，義同。雖病水寒不得宣行，亦
能為濕，雖有此異亦以鮮矣，或跗腫體寒而有水者，以畜熱入裏極深，本非病寒也
。

  ==3（第一節）三化神祐丸

治中滿腹脹，喘嗽淋閟，一切水濕腫滿，濕熱腸垢沈積變生疾病，久病不已，黃瘦
困倦氣血壅滯不得宣通，或風熱燥鬱肢體麻痹，走注疼痛，風痰涎嗽，頭目旋運，
瘧疾不已，癥瘕積聚堅滿痞悶，酒積食積，一切痰飲嘔逆及婦人經病不快，帶下淋
瀝無問赤白，并男子婦人傷寒濕熱腹滿實痛，久新瘦弱俗不能別辨，或汎常只為轉
動之藥，兼瀉久新腰痛并一切下痢，及小兒驚疳積熱乳癖滿，並宜服之。

甘遂，大戟，芫花（醋拌濕炒各半兩），牽牛（二兩），大黃（一兩為細末），輕
粉（一錢）

為末，滴水為丸，如小豆大。初服五丸，每服加五丸溫水下，每日三服，加至快利
，利後卻常服，病去為度。設病愈後，老弱虛人平人常服，保養宣通氣血，消進酒
食。病癖悶極甚者便多服，則頓攻不開，轉加痛悶，則初服兩丸，每服加兩丸，至
快利為度，以意消息。小兒丸如麻子大，隨強弱增損，三四歲者三五丸，依前法。

崔宣武神祐丸：

加黃柏（一兩），牽牛（四兩），大黃（二兩），輕粉（二錢），甘遂，大戟，芫
花（各一分依前法）。

劉庭瑞神祐丸用此藥治水氣常得效。賈同知稱之不已，乃神仙奇絕之藥也。

  ==3（第二節）葶藶木香散

治濕熱內外甚，水腫腹脹，小便赤澀，大便滑泄。葶藶，茯苓（去皮）

豬苓（去皮），白朮（各一分），木香（半錢），澤瀉，木通，甘草（各半兩），
辣桂（一分），滑石（三兩）

右為末，每服三錢，白湯調下，食前。此藥下水濕消腫脹，止泄瀉利小便，若小便
不得通利而反轉泄者，此乃濕熱痞閟極熱，而攻之不開是能反為注泄，此正氣已衰
而多難救也，慎不可攻之而無益耳。

  ==3（第三節）白朮木香散

治喘嗽腫滿欲變成水病者，不能臥，不敢食，小便閟者。

白朮，木豬苓（去皮），赤茯苓，甘草，澤瀉（各半兩），木香，檳榔（三錢），
陳皮（去白二兩），官桂（二錢），滑石（三兩）

右為末，每服五錢，水一盞，生薑三片同煎，至六分，食後去滓溫服。

  ==3（第四節）大橘皮湯

治濕熱內甚，心腹脹滿，水腫小便不利，大便滑泄。

橘皮（一兩去白），木香（一分），滑石（六兩），檳榔（三錢），茯苓（一兩去
皮），木豬苓（去皮），澤瀉，白朮，官桂（各半兩），甘草（二錢）

右為末，每服五錢，水一盞，生薑五片，煎至六分，去滓溫服。（大小便秘，先服
十棗湯，二三日後再服此藥。）

  ==3（第五節）葶藶膏

治水腫腹脹。

牛黃，麝香，龍腦（各一分），昆布，海藻（上同，二十分洗）牽牛，桂心（各八
分），椒目（三分），葶藶（六分炒）

右為末，別搗葶藶，熬成膏丸如桐子大，每服十丸，日再服，稍利小便為度，詳虛
實加減。

  ==3（第六節）茯苓散

治諸般氣腫等疾。

芫花（醋拌炒），澤瀉，郁李仁，甜葶藶，漢防己（各二錢半），陳皮（去白），
白檳榔，瞿麥（各半兩），本（二錢半），滑石（三分），大戟（炒三分）

右為細末，每服一錢，取桑白皮濃煎湯，空心調下，取下碧淥水，如爛羊脂即瘥。
如未盡，膈日又服，腫消如故，不用服。忌鹽百日。

  ==3（第七節）調胃散

治胸膈痞悶，不思飲食，肋硬痛，消腹脹。

半夏（製），甘草（炙），厚朴（去皮），陳皮（去白），藿香（各等分）

右為末，每服一錢，生薑三片，棗二枚，水一盞，同煎，溫服，食前。

  ==3（第八節）二氣散

治水氣蠱脹滿。

白牽牛，黑牽牛（各二錢）

右為末，用大麥麵四兩，同一處為燒餅，臨臥用茶湯一盞下，降氣為驗。

  ==3（第九節）雄黃神金散

雄黃，葶藶（一兩，用糯米和，炒半熟，米不用），澤瀉（二兩），椒目（半兩）
，大戟，巴戟（去心），茯苓（去黑皮），芫花（醋五升，浸一日，炒）甘遂，桑
白皮（各一兩）

右為末，從發時加減一分，空心，用井花水調下，每服一錢，加至五錢，以利為度
。忌鹽醋，生冷，毒物，油膩，血物。

從腳腫，根在心，加葶藶。從肚腫，根在腹，加椒目。從陰腫，根在胸，加澤瀉。
從膝腫，根在肝，加芫花。從面腫，根在肺，加桑白。從心腫，根在肋，加雄黃。
從肢腫，根在脾，加甘遂。從口腫，根在小腸，加巴戟。從腰腫，根在腎，加大戟
。從四肢腫，根在胃，加茯苓。

  ==3（第十節）萬勝散

治十種水氣不可愈者。

海帶，海藻，海蛤，芫花（醋浸炒），甘遂，大戟，甜葶藶，樟柳根，續隨子，巴
戟（各等分，去心）

右為末，每服三錢至五錢，溫酒調下，臨臥，間日再服。

  ==3（第十一節）牽牛丸

治一切濕熱腫滿等疾。

黑牽牛，黃芩，大黃，大椒，滑石（各等分）

右為細末，酒煮麵糊和丸，如桐子大，每服五丸至七丸，生薑湯下，食後。虛實加
減。

  ==3（第十二節）梔子柏皮湯

治頭微汗，小便利而微發黃者，濕熱相搏微者宜服。

大梔子（十五箇），黃柏（半兩），甘草（一分）

右剉如麻豆大，水三盞煮至一盞，絞汁，分三次，作一日服，溫喫，不計時候。

  ==3（第十三節）大戟丸

治十腫水氣，腫脹喘滿，熱寒咳嗽，心胸痞悶，背項拘急，膀胱緊腫於小腹，小便
不通，反轉大便溏泄，不能坐臥。

大戟，芫花（醋炒），甘遂，海帶，海藻，郁李仁，續隨子（各半兩），樟柳根（
一兩，已上八味為末，每料抄藥末十五錢七分，便入後藥），碙砂，輕粉，粉霜（
各一錢），水銀砂子（一皂子大），龍腦（半錢），巴豆（二十一箇，生用去皮）

右八味已下，同研勻，用棗肉為丸如菉豆大，每服五丸至七丸，龍腦臘茶送下，食
後，臨臥。虛實加減。

  ==3（第十四節）粉霜丸

治病水，鼓滿不食，四肢浮腫，大小便閟，不進飲食。

粉霜，碙砂，海蛤，寒水石（燒粉），玄精石，白丁香，頭白麵（各一錢），輕粉
（三錢），海金砂（一錢）

右研勻，著紙裹數重，上使麵裹又紙裹冷酒，煎了桑柴火燒麵熟為度，宿蒸餅和丸
，如桐子大，每服三丸，生薑湯下，一日三服，二日加一丸，至六日不加即止，以
補之妙。

  ==3（第十五節）苦葶藶丸

治一切水濕氣，通身腫滿不可當者。

人參（二兩），苦葶藶（四兩，於鍋內紙上炒黃色為度）

右二味同為細末，用棗肉和丸，如桐子大，每服十五丸，煎桑白皮湯下，日進三服
，空心食前。此藥恐君子不信，試驗之。

  ==3（第十六節）肉豆蔻丸

治水濕，脹如鼓不食者，病可下。肉豆蔻，檳榔，輕粉（各一分），黑牽牛（一兩
半，取頭末）

右為末，麵糊為丸，如菉豆大，每服十丸至二十丸，煎連翹湯下，食後，日三服。

黃帝素問宣明論方卷八終

  ==1卷九

  ==2（第七章）痰飲門

痰飲論

夫嗽者，五臟皆有嗽，皆因內傷脾胃，外感風邪。皮毛屬肺，風寒隨玄府而入，腠
理開張，內外相合，先傳肺而入，遂成咳嗽，迺肺熱也。寒化熱，熱則生痰，喘滿
也。經云喉中介介如梗狀，甚則嗽血也，胸滿氣喘痰盛稠粘皆肺氣熱也。

  ==3（第一節）大人參半夏丸

治化痰墜涎，止嗽定喘，諸痰不可盡述，嘔吐痰逆，痰厥頭痛，風氣，偏正頭疼，
風壅，頭目昏眩，耳鳴，鼻塞，咽膈不利，心腹痞滿，筋脈拘倦，肢體麻痹疼痛，
中風偏枯，咳唾稠粘肺痿，勞虛人保養宣通氣血，調和臟腑，進飲食。

人參，茯苓（去皮），天南星，薄荷葉（各半兩），半夏，乾生薑，白礬（生），
寒水石（各一兩），蛤粉（一兩），藿香葉（一分）

右為末，麵糊為丸，如小豆大，生薑湯下，二三十丸，食後，溫水。亦得一法。加
黃連半兩，黃柏二兩，水丸，取效愈妙，治酒病，調和藏，尤宜服之。

  ==3（第二節）新添半夏瓜蔞丸

治遠近痰嗽，煩喘不止者。

半夏（生薑製），瓜蔞，杏仁（去皮尖）麻黃，白礬（枯秤），款冬花（各等分）

右為末，生薑汁打麵糊為丸，如梧子大，每服二十丸，煎生薑湯下，不計時候。

  ==3（第三節）白朮厚朴湯

治痰嘔不散，利胸膈，除寒熱，美飲食。

白朮，甘草（炙），葛根（各一兩），厚朴（半兩）

右件為末，每服一二錢，水一大盞，生薑五片，煎至六分，去滓，食煎服顯仁丸，
仙朮芎散，大人參半夏丸。

  ==3（第四節）橘皮半夏湯

治痰壅涎嗽久不已者，常服養液潤燥，解肌熱止咳嗽。

橘皮（半兩去皮），半夏（二錢半，湯洗七次）

右為末，分作二服，每服水一盞半，入生薑十片同煎，至七分去滓溫服。

  ==3（第五節）知母茯苓湯

治肺痿喘咳不已，往來寒熱，自汗。

茯苓（去皮），甘草（各一兩），知母，五味子，人參，薄荷，半夏（洗七次），
柴胡，白朮，款冬花，桔梗，麥門冬，黃芩（半兩），川芎（三錢），阿膠（三錢
炒）

右為末，每服三錢，水一盞半，生薑十片，同煎至七分，去滓，稍熱服。

  ==3（第六節）人參潤肺湯

治肺氣不足，喘急咳嗽不已，并傷寒頭疼，增寒壯熱，四肢疼痛。

人參，桔梗，白芷，麻黃（去節），乾葛，白朮，甘草（各一兩炙），白薑（半兩
）

右為末，每服二錢，水一大盞，生薑三片，蔥白二寸，煎至八分，如出汗，連進二
服，通口溫服。

  ==3（第七節）杏仁半夏湯

治肺痿，涎喘不定，咳嗽不已，及甚者往來寒暑。

杏仁（去皮），桔梗，陳皮（去白），茯苓（去皮），漢防己，白礬，桑白皮（各
三錢），薄荷葉（一錢），甘草（二寸），豬牙皂角（一錢）

右為末，作二服，水二盞，生薑三片，煎至六分，去滓，食後溫服。

  ==3（第八節）防己丸

治肺不足，喘嗽久不已者，調順氣血，消化痰涎。

防己（二錢），杏仁（三錢），木香（二錢）

右為末，煉蜜為丸，如小豆大，每服二十丸，煎桑白皮湯下，如大便閟，加葶藶一
兩，食後服。

  ==3（第九節）葶藶散

治肺氣喘滿痰嗽，眠臥不安，不思飲食。

苦葶藶，蛤粉（各三錢），桑白皮，山梔子，人參，荊芥穗，薄荷葉，赤茯苓（去
皮），陳皮，桔梗，杏仁，甘草（各半兩）

右為末，每服三錢，水一大盞，入生薑三片，煎至六分，去滓，溫服，食後。

  ==3（第十節）保安半夏丸

治久新諸嗽，或上逆涎喘，短氣痰鳴，咽乾煩渴，大小便澀滯，肺痿勞劣，心腹痞
滿急痛，中滿膈氣，上實下虛，酒食積聚不消，補養氣血，宣行榮衛。

半夏，天南星（各半兩 ），牽牛（一兩），大黃（半兩），黃柏（一兩半），蛤
粉（一兩），巴豆（四箇）

右為末，水為丸如小豆大，每服十丸十五丸，溫水下，食後，日三服，孕婦不可服
。又方無芭豆，有乾薑一錢半。

  ==3（第十一節）人參保肺湯

治五勞七傷，喘氣不接，涎痰稠粘，骨蒸潮熱。

人參，柴胡，當歸，芍藥，桑白皮，知母，白朮，川芎，黃耆，紫苑，地骨皮（各
一分），荊芥，茯苓（去皮），黃芩，連翹，大黃，薄荷，山梔子（各半兩），甘
草，桔梗（各一兩），石膏，滑石，寒水石（半兩）

右為末，每服三錢，水一盞，生薑三片，煎至七分，去滓溫服，泄者去大黃，同人
參半夏丸服。

  ==3（第十二節）神應丹

治涎嗽喘滿，上攻心腹卒痛，及利下血，兼婦人帶下病，一切肋痛滿。

薄荷葉，甘草（四錢），巴豆（燈燒存性），盆硝（各二錢），輕粉（二錢），豆
豉（一兩，慢火炒），五靈脂（二錢）

右為末，煉蜜為丸如桐子大，每服一丸，溫汁下，續後空嚥津三五次，禁飲。食
少時，覺咽喉微煖效。心腹急痛溫酒下二丸，未效再服，得利尤良，帶下以溫酒下
二丸，或大便流利再服。

  ==3（第十三節）人參散

治身熱頭痛積熱，黃瘦肌熱，惡寒畜熱，發戰膈熱，嘔吐煩渴，濕熱瀉利，或目赤
口瘡，咽喉腫痛，或風昏眩虛汗，肺痿勞嗽不已者。

石膏，甘草（各一兩），滑石（四兩），寒水石（二兩），人參（半兩）

右為末，每服二錢，溫水調下，早晚食後兼服梔子金花丸。一名既濟解毒丸。

  ==3（第十四節）寧神散

治一切痰嗽不已者，諸藥無效，世傳極驗。

御米囊（一斤，生醋炒），烏梅（四兩）

右為末，每服二三錢，沸湯點常服，食後日三服。

賈同知方：御米殼（一兩炒），烏梅肉（半兩），依前法服之。

康少尹傳：煎烏梅湯尤妙。

  ==3（第十五節）桂苓白朮丸

治消痰逆，止咳嗽，散痞滿壅塞，開堅結痛悶，推進飲食，調和五藏，無問寒濕，
濕熱，嘔吐瀉痢，皆能開發，以令遍身流濕潤燥，氣液宣平而愈，解酒毒。療肺痿
勞嗽，水腫腹脹，泄瀉不能止者，服之利止為度，隨證調之。

揀桂，乾生薑（各一分），茯苓（去皮），半夏（一兩），白朮，紅皮（去白），
澤瀉（各半兩）

右為末，麵糊為丸如小豆大，生薑湯下，二三十丸，日三服，病在膈上，食後。在
下，食前。在中，不計時候。或一法，更加黃連（半兩），黃柏（二兩），水丸取
效愈妙。

  ==3（第十六節）潤肺散

治小兒膈熱，咳嗽痰喘甚者，久不瘥者。

瓜蔞實（一枚，去子用穰）

右為末，以寒食麵和為餅子，炙黃為末，每服一錢，溫水化乳糖下，日三服，效乃
止。

又方：

治寒嗽。

麻黃（四兩），官桂（一兩），蠟（二錢）

右為末，以蠟同煎，每服一二錢，溫服。

  ==3（第十七節）寧肺散

治一切寒熱痰盛，久新咳嗽不止者。

御米殼（四兩），木瓜（三兩，御米殼一處用蜜二兩水化，同炒微黃。），五味子
（一兩），人參（一兩），皂角（二兩）

右為末，每服二錢，烏梅同煎，臨臥食服大效。

  ==3（第十八節）鱉甲丸

治吐血咳嗽神效。

鱉甲（一箇九肋者，醋炙黃。），柴胡（一兩，酒浸一宿。），杏仁（一兩，童子
小便浸炒。），甘遂（一兩炙），人參（半兩）

右為末，煉蜜為丸如桐子大，每服十丸至十五丸，煎生薑湯下。

又方：用厚朴（一兩，生薑製。）。

  ==3（第十九節）石膏散

治熱嗽喘甚者。

石膏（一兩），甘草（半兩炙）

右為末，每服三錢，新汲水下，又生薑汁蜜調下。

  ==3（第二十節）人參半夏丸

治一切痰飲喘嗽不已。

白礬，天南星，半夏（各半兩），甘草（二錢半炙），人參（二錢），赤小豆（四
十九粒），杏仁（四十九粒），豬牙皂角（一鋌）

右為末，秫米三升，醋一升，熬粥和丸桐子大，每服十五丸，炒蘿卜子湯，臨臥下
。

  ==3（第二一節）仙人肢丸

治遠年勞嗽，不問寒熱痰涎喘滿，先服松花膏下，過多服此藥無不效。

人參，沙參，玄參，紫團參，丹參，白朮，牡蠣，知母，甘草（各二兩），蛤蚧（
一對，頭尾全用，河水淨洗，文武火酥炙黃色。）

右為末，用麻黃十五斤去根，枸子三斤，熬成膏丸，如彈子大，磁合子內盛，臨臥
，煎生薑自然汁，化下一丸，小兒量數加減。

  ==3（第二二節）松花膏

治三二十年勞嗽，預九月間，宣利一切痰涎肺積，喘嗽不利。

防風，乾生薑，野菊花，芫花，枸杞子，甘草，蒼朮，黃精

右為末，取黃精根熬成膏子，和藥末丸如彈子大，每服細嚼一丸，冷水化下，臨臥
。不喫夜飯，服藥一粒。

  ==3（第二三節）辰砂半夏丸

治小兒肺壅痰實，咳嗽喘急，胸膈痞滿，公忪煩悶，痰涎不利，呀呷有聲。

半夏（半兩洗），葶藶（水研成膏），杏仁（各半兩，炒研成膏），硃砂，五靈脂
（各一兩，微炒。）

右為末，更研勻，生薑汁煮麵糊為丸如桐子大，每服十五丸，生薑湯下。

  ==3（第二四節）大百勞散

治一切勞疾，肌劣，喘息不臥，痰涎不食。

蛤蚧（一對蜜炙），元州鱉甲（一箇，去裙醋炙。），附子（一兩），人參，柴胡
，川乾薑，白茯苓（去皮），白朮，茴香，青皮（去白），杏仁（去皮尖），知母
，貝母，陳皮（去白），官桂，甘草（炙），半夏（生薑製），蒼朮（湯浸各一兩
），蘇木，龍膽草（各半兩）

右為末，每服三錢，水一盞，生薑三片，棗二枚，烏梅二枚同煎，空心稍熱服，有
汗加小麥二十粒，不用鐵煎。

  ==3（第二五節）小百勞散

治勞喘嗽不已，自汗者。

御米殼（不拘多少，炒）

右為末，每服二錢，入烏梅同煎，水一盞，溫服，食後。有汗，加小麥三十粒同煎
，溫服。

  ==3（第二六節）五味子湯

治胸膈痞滿，心腹刺痛，短氣噎悶，咳嗽痰唾，嘔逆惡心，不思飲食，溫中益氣。

五味子（九兩），良薑（一兩半），紅皮（去白），茴香（炒，各一兩），乾薑（
兩半），甘草（七兩炙），鹽（一斤炒）

右為細末，每服一錢，百沸湯點，空心食前，甚者日進三服。

  ==3（第二七節）安神散

治遠年近日喘嗽不已。

御米殼（蜜炒一兩），人參，陳皮（去白），甘草（一兩炙）

右為末，每服一錢，煎烏梅湯調下，臨臥服。

  ==2（第八章）勞門

  ==3（第一節）白朮黃耆散

治五心煩，自汗，四肢痿劣，飲食減少，肌瘦昏昧。

白朮，黃耆，當歸，黃芩（去腐），芍藥（各半兩），石膏，甘草（各二兩），茯
苓，寒水石（各一兩），官桂（一分），人參，川芎（各三分）

右為末，每服二錢，水一盞，煎至六分，去滓溫服，食前，一日三服。

  ==3（第二節）人參白朮湯方

在消渴門第一方是也。（此乃為同，不復錄耳。）

  ==3（第三節）黃連丸

治濕熱流連，氣血不通，壅滯不散，清爽頭目。

黃連（好者，不拘多少。）

右為末，酒麵糊為丸如小豆大，每服二十丸，溫水下，不計時候，日三服。

  ==3（第四節）必效散

治五勞七傷，勞役肌瘦，不思飲食，喘嗽不已。

川烏頭（一兩生），天南星（半兩生）

右為末，每服二錢，蘿卜八塊，知母指大，以水煮熟，去滓，食後服嚼。

  ==3（第五節）當歸地黃湯

治嗽血，血，大小便血，或婦人經候不調，月水過多，喘嗽者。

當歸，芍藥，川芎，白朮，染槐子，黃藥子（各半兩），生地黃，甘草，茯苓（去
皮），黃芩，白龍骨（各一兩）

右為末，每服三錢，水一盞，煎至七分，去滓溫服，食前。

  ==3（第六節）紫苑散

治勞，體熱心寒，脈滑短，咳嗽，婦人多有此疾，口乾眼澀，骨痿短氣，皆因腸胃
燥滯，榮衛不能開發，玄府閉塞，熱鬱內餘，可以開發陰陽，宣通澀滯，和榮衛順
三焦，兼服人參白朮湯。

紫苑，桑白皮，桔梗，續斷，甘草，五味子（各一兩），赤小豆（一合）

右為末，水一大盞，藥末五錢，青竹茹彈子大，同煎至七分，溫服去滓。

  ==3（第七節）枳實飲子

治婦人手足煩熱，夜臥多汗，肌肉黃瘁，經候不調，四肢煩倦，心腹滿悶狀似勞氣
。

枳殼（一兩），吳半夏（一兩，湯洗七次，以生薑汁浸三日，火炒黃色，用半夏。
），紅芍藥，柴胡（各一兩），黃芩（一兩半）

右為末，每服二錢，水一盞，生薑三片，棗二枚，同煎至八分，去滓溫服。及治五
心煩熱，及身體壯熱潮熱，續服桃仁煎丸，又治月經不調，阻滯不通。

桃仁（二兩，湯浸，火炒。），川大黃，川朴硝（各二兩），蟲（一兩，去翅頭
足。）

右為末，用醋五升，入金銀鐺內，以ˍ火熬成膏，可丸如桐子大，當日晚不食夜飯
，溫酒下一丸，不嚼破，午際取下赤小豆汁，似雞肝小蝦衣，末再服，候鮮紅即
住服。

  ==3（第八節）盧同散治男子婦人一切咳嗽喘急。

款冬花，井泉石，鵝管石，鍾乳石，官桂，甘草，白礬，佛耳草（各等分）

右為末，每服一錢，竹筒子吸喫，日三服，立效。

  ==3（第九節）焚香透膈散

治一切勞，咳嗽壅滯，胸膈痞滿。

雄黃，佛耳草，鵝管石，款冬花（各等分）

右為末，每服用藥一錢，安在香爐子上焚著，以開口吸，煙在喉中立效。

  ==3（第十節）鶯粟神聖散

治男子婦人久新日夜咳嗽不止者。

御米殼（一兩蜜炒），烏梅肉，揀人參，訶子肉，葶藶，桑白皮（各半兩）

右為細末，每服二三錢，百沸湯潑，臨臥調下。

  ==3（第十一節）新添三黃丸

治五勞七傷，流濕潤燥，消渴煩熱甚者。

大黃，黃芩，黃連（各等分）

右為末，煉蜜為丸如桐子大，每服二三十丸，加至五十丸，生薑湯下，不計時候，
日三服妙。

  ==3（第十二節）當歸木香湯

治婦人血氣虛勞，令人頭目昏眩，語聲沈重，舌根強硬言語蹇澀，口苦不思飲食
，白日間睡，夜發虛汗，神思恍惚，夢寐狂言，面色痿黃，頻發喘咳，遍身疼痛，
骨節氣走注，四肢沈重，背髀拘急，發寒熱，五心煩燥，唇乾多渴，胸膈不利，喉
咽噎塞，尪羸瘦弱。經曰脈大為勞，宜服此藥。

青皮，五加皮，海桐皮，桑白皮，陳皮，地骨皮，丁香皮，牡丹皮，棕皮（諸藥
全燒為灰末，用十大錢秤），當歸（一兩），木香，紅芍藥（半兩）

右為細末，每服一錢，水一盞，入小油二點，錢一文，同煎至七分，溫服。如婦人
血臟臍下冷痛似刀攪，遍身腫滿，室女經脈不通，用斑貓一兩，大黃一兩，炒剉，
二味為末，用黃狗膽汁以溫酒調下一錢，如臍下痛，止心間，痰未止，不服二味。

黃帝素問宣明論方卷九終。

  ==1卷十

  ==2（第九章）燥門

消渴論

燥乾者金肺之本，燥金受熱化以成燥澀也，兼火熱致金衰耗液而損血，鬱而成燥者
，由風能勝濕，熱能耗液，故經云風熱火同陽也，寒濕燥同陰也，又燥濕小異也，
金燥雖屬秋陰，而其性異於寒濕，而反同於風熱火也，又加大便乾澀，乃大腸受熱
化成燥澀，經云諸澀枯渴。

又如癱瘓中風，皆因火熱耗損血液，玄腑閉塞不能浸潤，金受火鬱不能發聲，經云
肺主聲。肢痛軟疾者風熱濕相致，而遂以偏枯，語音澀，手足不隨也，然中寒吐瀉
亡液而成燥亦以鮮矣，亦有寒濕相鬱，榮衛不能開發貫注，多成偏枯，經曰諸澀枯
涸乾勁皴揭屬於燥也。

又如胃膈癉熱煩滿饑不欲食，或癉成消中，善食而瘦或燥熱鬱甚，而成消渴，多飲
而數小便，或因熱病，或恣酒飲，誤服熱藥，以致脾胃真陰陽損虛，肝心衰弱也，
狂陽心火燥其三焦腸胃，燥澀怫鬱，而水液不能宣行也，則周身不得潤澤，故瘦悴
黃黑也，而燥熱消渴。然雖多飲，亦必水液不能浸潤於腸胃之外，湯不能止而便注
，為小便多出，俗未明妄為下焦虛冷，誤人多矣。又如周身煩燥鬱，故變為雀目或
內障，癰疽瘡瘍，上為咳嗽喘，下為痔痢或停積，而濕熱內甚，不能傳化者，變為
水腫濕成也，世傳消渴病及消瘦弱，或小便有脂液者，為消腎也。此為三消病也，
消渴，消中，消腎，經意但皆熱之所致也。

  ==3（第一節）人參白朮湯

治胃膈癉熱，煩滿饑不欲食，癉成為消中，善食而瘦，燥熱鬱甚，而成消渴，多飲
而數小便，兼療一切陽實，陰虛，風熱燥鬱，頭目昏眩，風中偏枯，酒過，積毒，
一切腸胃燥澀，倦悶壅塞，瘡疥，痿痹，并傷寒雜病，產後煩渴，氣液不得宣通。

人參，白朮，當歸，芍藥，大黃，山梔子，荊芥穗，薄荷，桔梗，知母，澤瀉（各
半兩），茯苓（去皮），連翹，瓜蔞根，乾葛（各一兩），甘草（二兩），藿香葉
，青木香，官桂（各一分），石膏（四兩），寒水石（二兩），滑石（半斤）

右為細末，每服抄五錢，水一茶盞，入盆硝半兩，生薑三片，煎至半盞，絞汁入蜜
，少許溫服，漸加至十餘錢，得臟腑流利取效。如常服，以意加減兼服。（消痞丸
散以散腸胃結滯，濕熱內甚，自利者去了大黃，芒硝。）

  ==3（第二節）絳雪散

治消渴，飲水無度，小便數者，大有神效。

漢防己，括蔞實，黃芩，黃丹（各等分）

右為細末，每服二錢，湯漿水調下，臨臥時，併進三二服即止。

  ==3（第三節）人參散

治消腎，善飲而食後數小便溺者。

人參（三錢），白朮，澤瀉，瓜蔞，桔梗，梔子，連翹（各半兩），葛根，黃芩，
大黃，薄荷，白茯苓（各一兩），甘草（一兩半），石膏（二兩），滑石，寒水石
（各三兩）

右為末，入縮砂仁三錢，每服五錢，水一盞，煎至七分，入蜜少許，再煎三二沸，
去滓，食前，食後服消痞丸。

  ==3（第四節）大黃甘草飲子

治男子婦人一切消渴不能止者。

大豆（五升，先煮三沸，出淘苦水，再煮。），大黃（一兩半），甘草（大麤者，
四兩長，四指打碎。）

右三味，用井水一桶，將前藥同煮三五時，如稠糨水少，更於豆軟盛於盆中放冷，
令病人食豆，渴食，不論無時，時食，食後消渴如若不止，再煮前藥，不三。

  ==2（第十章）痢門

總論

夫痢者，五臟窘毒而不散，或感冷物，或胃寒暑失，饑不能開發，久傷冷熱等食，
或服暖藥過極，鬱化成利。自古人三口白利為寒，赤利乃熱，其三口誤也，今人瘡
節初發，刺開乃血多日成膿，何為先熱而後寒也。

叔和云：濕多成五泄，腸走若雷奔，愚醫不悟三口，黃者乃熱，青利是寒。太素曰
：五泄有溏泄，騖泄，飧泄，濡泄，滑泄也。此乃五泄，五泄者，青是感肝木之象
，其色青赤者。受心火之氣，其色赤白者。得西方金肺之氣，其色白黃者。脾土之
色蒼者，土氣之下與水隨之其色蒼也，三口蒼曰寒黃赤熱，其三口非也，若下利熱
極頻并窘痛，或久不愈，諸藥不能止者，須下之以開除濕熱痞閉積滯，而使氣液宣
行者，宜以逐之兼宣利積熱也。

  ==3（第一節）益元散：

治身熱吐痢，泄瀉腸癖，下痢赤白，癃閉淋痛，利小便，偏主石淋（乃服金石熱藥
多，待為砂石從小便淋出者也。），腸胃中積聚寒熱，宣積氣通九竅，六府生津液
，去留結消畜水，止渴寬中除煩熱，心躁腹脹痛悶，補益五藏，大養脾腎之氣（此
腎水之藏，非為主之府也。），理內傷陰痿，安魂定魄，補五勞七傷，一切虛損，
主癇驚悸（悸驚動貌）健忘，止煩滿，短氣，藏傷咳嗽，飲食不下，肌肉疼痛，
并口瘡牙齒疳蝕，明耳目壯筋骨通經脈和血氣，消水穀保元真，解百藥酒食邪毒，
耐勞役饑渴，宣熱辟中外諸邪所傷，久服強志輕身注顏延壽，及解中暑，傷寒疫癘
，饑飽勞損，憂愁思慮恚怒驚恐，傳染并汗後遺熱勞復諸疾，并解兩感傷寒，能令
遍身結滯宣通，氣和而愈，及婦人下乳催生，產後損益血衰，陰虛熱甚，一切熱證
，兼吹妳乳癰，此神驗之仙藥也。惟孕婦不宜服，滑胎也。

桂府膩白滑石（六兩），甘草（一兩炙）

右為末，每服三錢（蜜少許），溫水調下（無蜜亦得），日三服，欲冷飲者新汲水
調下，解利傷寒發汗，煎（蔥白豆豉）湯下四錢（每服水一盞，蔥白五寸，豆豉五
十粒，煮取汁一盞調下），併三服，效為度。此藥是寒涼解散鬱熱，若病甚不解，
多服此藥無害但有益而無損，俗惡性寒，兼易得之賤物，而不明素問造化之理，故
不取古人神驗之言，而多不用焉，若以隨證驗之，此熱症之仙藥也，不可闕之。

（傷寒當汗而不可下，當下而不可汗者，且如誤服此藥則汗出自愈，裏熱便得宣通
而愈，或半在裏半在表可和解，而不可發汗吐下者，若服吐藥多愈亦獲小效。是解
散怫鬱邪熱甚者，小加減）涼膈散，（和解為佳。或人不當汗者，更可加）蒼朮末
（三分，同蔥豉煎湯調服甚良。或孕婦不宜服）滑石，麻黃，桂枝；（要發汗，當
即用）甘草（一兩），蒼朮（二兩，同為末，每服四錢，水一盞半，更加入）蔥白
（五寸），豆豉（五十枚，同煎至六分，去滓溫服，併三服取微汗為度。），逼毒
散（非孕婦可服）。太白散（加入）麻黃（二兩，去節，如法煎服，世云）神白散
。（或逼毒散，與加）麻黃蒼朮（各等分，去節秤），濟眾云青龍散。（或青龍散
，欲更加入）滑石與蒼朮（二倍），最為發汗之妙藥也，（唯正可汗者，即用此服
之，則轉加熱也，名為）大通毒散。（或解利兩感，同更兼煎）涼膈散，（調下）
益元散（四錢；或下乳用豬肉麵羹，或酒之類，調下四錢，不計時候日三服，宜食
肉麵羹粥）。催產（用溫油漿調下三錢，併二三服，以產為度。或死胎不下者，煎
）三一承氣湯，（一服調下五錢，須臾更頻用溫油漿調服，前後俱下胎，可活產母
也；凡難產或死胎不下，皆由風熱燥澀緊歛結滯，不能舒緩，是故產戶不得自然開
也，其藥力至則熱結頓開而產矣，慎不可溫補而反生燥熱也，俗未知產後日夜損血
，疼痛怖懼，以致神狂氣亂，則陰氣損虛，邪熱太甚而為諸證。由不明素問造化，
故不識證候陰陽，反以妄為產後諸虛百損，便為虛冷而無熱也，誤以熱藥溫補，或
見渴甚者不令飲水，本為善心，為害多矣。豈知治病之道，俱以臨時審其藏府六氣
虛實，明其標本，如法治之而已矣。此藥之用常多而為效至大，俗以病異藥同將為
妄行，反招侮慢）。今以（若加）黃丹，（令桃仁色，是以名之）紅玉散。（若加
）青黛（令輕粉碧色名）碧玉散。若加薄荷葉（末，一分同研，名）雞蘇散。（主
療並同，但以回避愚俗之妄侮慢耳。）

  ==3（第二節）玄清丸

治下痢勢惡頻并窘痛，或久不愈。諸藥不能止。須可下之。以開除濕熱痞悶積滯，
而使氣液宣行者，宜以逐之，兼宣利積熱，酒食積，黃瘦中滿，水腫腹脹，兼療小
兒驚疳，積熱乳癖諸證，唯泄瀉者勿服。

黃連，黃柏，大黃，甘遂，芫花（醋拌炒），大戟（各半兩），牽牛（四兩，取末
二兩），已上同細末，輕粉（二錢），青黛（一兩）

右為末，勻水丸小豆大，初服十丸，每服加十丸，空腹，日午，臨臥三服，以快利
為度，後常服十五二十丸，數日後得食，久病未痊除者，再加取利，利後卻常服，
以意消息病去為度後，隨證止之。小兒丸如黍米或麻子大，退驚疳熱積不下者，須
常服十丸。

  ==3（第三節）阿膠梅連丸

治下痢，無問久新赤白青黑，疼痛諸證。

金井阿膠（淨草灰炒透明，白別研，不細者再炒研細。），烏梅肉（去核炒），黃
柏（剉炒），黃連，當歸（焙），赤芍藥，乾薑（炮），赤茯苓（半兩，各等分）

右為末，入阿膠研勻，水丸桐子大，溫米飲下十丸，食前兼夜五六服。小兒丸如菉
豆，忌油膩脂肥諸物也。

  ==3（第四節）牛黃神金丸

治大人小兒嘔吐瀉痢，無問久新赤白諸色，或渴或不渴，小便澀或不澀，并小兒驚
疳積熱，癖堅積腹滿硬痛，作發往來，亦能寬膈消食。

輕粉，粉霜，碙砂（以上別研），雄黃（研），硃砂，信砒，巴豆（去皮，各一錢
），黃丹，蠟（三錢）

右先研粉霜，次旋入碙砂，研細下雄黃硃砂信砒。再研下丹粉研勻。別研芭豆爛為
油，與前藥研勻近火上炙控熱，別研蠟軟入藥，勻搓作劑。旋丸小豆大，新水下一
丸，小兒黍米麻子大，或止吐瀉痢疾，調甘露散（是桂苓甘露飲），或益元散亦得
。

  ==3（第五節）芍藥柏皮丸

治一切濕熱惡痢，頻年窘痛，無問膿血並宜服之。

芍藥，黃柏（各一兩），當歸，黃連（各半兩）

右為末，水丸如小豆大，溫水下三四十丸，無時兼夜五六服，忌油膩脂肥發熱等物
。

  ==3（第六節）二勝丸

治泄痢虛損，不問久新者。

鹽豉，紫蒜（去皮，各等分）

右同杵為膏丸，如桐子大，每服三丸至五丸，米飲湯下。如未愈，及赤白痢，腹滿
痛，更與杏仁丸。

  ==3（第七節）杏仁丸

治一切赤白瀉痢，腹痛裏急後重者。

杏仁（四十九箇），巴豆（四十九箇，去皮）

右以藥同燒存性，研如泥，用蠟鎔和旋丸，如桐子大，每服一二丸，煎大黃湯，間
日一服。

  ==3（第八節）白朮聖散子

治一切瀉痢久不瘥，并婦人產後痢亦治。

御米殼（二兩蜜炒），當歸，肉豆蔻，縮砂仁，石榴皮，訶子，乾薑（炮），陳皮
（去白），白朮，甘草，芍藥（各等分）

右為細末，每服二錢，水一大盞，入乳香同煎，和滓服。

  ==3（第九節）勝金膏

治一切泄瀉痢不已，胃脈浮洪者反多日不已者，微小者立止。

巴豆皮，楮實葉（同燒存性）

右為末，鎔蠟丸，如菉豆大，每服五丸煎甘草湯下。

  ==3（第十節）大聖金真散

治一切寒熱赤白溏泄等痢疾。

御米殼（半斤炒），甘草（一兩炙），乾薑（半兩炮），當歸（一兩），醋石榴皮
（一兩炒，陳皮（去白），白茯苓（去皮，一兩）

右為末，每服二錢，水一盞，小兒半盞，乳香同煎至七分，食前，忌油膩生冷毒物
等。

  ==3（第十一節）車前子散（一名）斷痢散

能治一切痢不止。

車前子（不以多少，炒香）

右為末，每服二錢，米飲調下，食前空心。

  ==3（第十二節）象骨散

治脾胃虛弱，心腹脹滿，水穀不消，噫氣吞酸，食輒嘔吐，霍亂泄瀉膿血，四肢沈
重，臍腹疼痛，裏急夜起頻併，不思飲食，皆可治之。

象骨（四兩炒），訶子（取肉，二兩），肉豆蔻（一兩），枳殼（一兩），甘草（
二兩），乾薑（半兩）

右為末，每服三錢，水一盞半，煎至八分，和滓熱服，食前，日三服。

  ==3（第十三節）海蛤玉粉散

治血痢，解藏中積毒熱。海蛤（不以多少）

右為末，每服二錢，入蜜少許，冷水調下，不計時候。

宣明論方卷十終。

  ==1卷十一

  ==2（第十一章）婦人門

總論

素問曰，目得血而能視，耳得血而能聽，指得血而能攝，掌得血而能握，足得血而
能步，藏得血而能液，腑得血而能氣。然血所通流則氣亦然也，氣血宣行其中，神
自清利而應機能用矣。故

素問氣血，人之神也，不可不謹調護。然婦人以血藏為基本也，夫婦人之病，手太
陽足少陰小腸心之經絡為裏表，起自任衝之脈，於經脈之下，以上毛際循腹裏關元
，上至咽喉頤，循面目，過帶脈貫臍而止，以婦人月水一月一來如期謂之月信，其
不來則風熱傷於經血，故血在內不通，或內受邪熱，脾胃虛損不能飲食，食既不充
榮衛，凝澀肌膚黃燥，面不光澤，或大腸虛，變為下痢，流入關元致絕子嗣，為子
藏冷虛勞損。而病帶下起於胞內。

夫帶下之造化，但分經絡，標本殊異為病之本氣也，其病所發正在過帶脈之分，而
淋瀝以下故曰帶下也。赤白之說者無定也。法曰頭目昏眩，口苦舌乾咽喉不利，小
便赤色，大小便秘澀滯，脈實而數者皆熱證也。凡白帶下者，亦多有之為病寒，豈
能然素問亢則害，承迺制，謂亢過極，而反兼已勝之化，制其甚也，則如火煉金，
熱極則反化為水，及六月熱極，則物出液而濕潤林木流津，故肝熱則出泣，心熱則
出汗，脾熱則出涎，肺熱則出涕，腎熱甚則唾。

大凡俗論，已煎熱湯煮極則沸溢，及熱氣重蒸於物，而生津液也。故下部任脈濕熱
甚者，津液涌而溢已為帶下。見俗醫白帶下者，但依方論而用辛熱之藥，雖有誤中
，致令鬱結熱聚，不能宣通，舊病轉加，世傳誤之久矣。

  ==3（第一節）人參白朮散

治身燥濕相搏，玄府緻密，遂令忪悸發渴，飲食減少不為肌膚。

人參（三錢），白朮（七錢），薄荷（半兩），縮砂仁（三錢），生地黃，茯苓（
去皮），甘草（各半兩），黃芩（一錢），滑石（三兩），藿香（三錢半），石膏
（一兩）

右為末，每服三錢，水一盞煎至六分，去滓溫服，食前，日進二三服。

  ==3（第二節）白朮湯

治妊娠血液虛衰痿弱，難以運動，氣滯肉麻，榮衛不能通宣，常服養液潤燥，開通
結滯，令血昌盛。

白朮（三兩），寒水石，當歸，黃芩，芍藥，人參，石膏，乾葛，防風，縮砂，藿
香，甘草，茯苓（一兩），木香（一兩）。崔宣武方（用白朮一兩）

右為末，每服三錢，水一盞，生薑三片同煎五六分，去滓溫服，食前，日三服。

  ==3（第三節）二氣湯

治月水不調，斷絕不產，面黃肌瘦，虛不美食，有燥熱。以柴胡飲子相參服之。

大黃（四兩，別為末，醋一升，熳火熬成膏子。），當歸（二兩），白芍藥（二兩
）

右為末，以膏子和丸如桐子大，每服二十丸，淡醋湯下，食前，日進三服。

（如月水不通，加入）乾漆（三錢，炒出火），沒藥（半兩），碙砂（三錢研），
官桂（二錢），斑蝥（三錢，去翅足炒熱用，本草云：此用熬，不可生用，則吐瀉
。）

  ==3（第四節）當歸龍骨丸

治月事失常，經水過多及帶下淋瀝，無問久新赤白諸證，并產後惡物不止，或孕婦
惡露，胎痛動不安，及大小兒痢瀉並宜服之。

當歸，芍藥，黃連，染槐子，艾葉（炒，各半兩），龍骨，黃柏（各一兩），茯苓
（半兩），木香（一分）

右末，滴水為丸如小豆大，溫米飲下三四十丸，食前，日三四服。

  ==3（第五節）當歸人參散

治產後虛損痿弱難以運動，疼痛胸滿不思飲食。

當歸，白朮，黃芩，芍藥，大黃，茯苓（去皮），陳皮（各半兩），人參，黃耆（
剉），川芎，厚朴（去皮，薑製），官桂（各三錢），甘草（一兩），枳殼（四錢
，去欀炒）

右為末，每服三錢，水一盞，生薑三片，煎至六分，去滓，不計時候，溫服。如大
便閟，以此散下和中丸。

  ==3（第六節）增損四物湯

治月經不調，心腹疼痛，補血臟，溫經注顏。

川芎，當歸，芍藥，熟地黃，白朮，牡丹皮（各半兩），地骨皮（一兩）

右為末，每服五錢，水一盞，煎至六分，去滓溫服，食前。

  ==3（第七節）當歸川芎散

治風壅頭目，昏眩痛悶，筋脈拘倦，肢體痲痹，保護胎氣，調和榮衛。

當歸，川芎（各半兩），甘草（二兩），黃芩（四兩），薄荷（一兩），縮砂仁（
一分）

右為末，溫水調下一錢漸加至二錢，食後，日進三服。

  ==3（第八節）辰砂大紅丸

治產後寒熱，運悶血氣塊硬，疼痛不止。

硃砂（一兩，一半入藥，一半為衣），附子（炮），沒藥（半兩），海馬（半錢）
，乳香，蓯蓉，肉桂，玄胡，薑黃，碙砂（各半兩），斑蝥（一分），生地黃（一
兩）

右為末，酒煮麵糊為丸，如酸棗大，每服一丸煎當歸酒下，放溫。經水不行煎紅花
酒下。

  ==3（第九節）三聖散

治產後下血痢不止。

烏魚骨（炒），燒綿灰，血餘灰（汗脂者，各等分）

右為細末，每服煎石榴皮湯調下，熱服，一錢。

  ==3（第十節）沒藥丹

治產後惡血不下，月候不行，血刺腰腹急痛，或一切腸垢沈積，堅滿痞痛，作發往
來，或燥熱煩渴，喘急悶亂，肢體疼倦，大小人心腹暴痛，孕婦自利，惡物過多，
不宜服燥熱，極甚血液衰竭，不可強行，宜調氣養血。細詳證用：

沒藥（一錢），當歸，大黃（一兩），牽牛（二兩），輕粉（一錢），官桂（一分
，已上同研末），碙砂（一錢同研）

右研勻，醋麵糊為丸如小豆大，每五丸至十丸，溫水下，以快利取積，病下為度，
雖利後病未痊者，後再加取利，止心腹急痛，煎乳香下，未止取大便利。

  ==3（第十一節）黃藥子散

治月事不止，煩渴悶亂，心腹急痛，肢體困倦，不美飲食。

黃藥子，當歸，芍藥，生地黃，黃芩，人參，白朮，知母，石膏（各一兩），川芎
，桔梗（各一分），甘草（一兩），紫苑，槐花子，柴胡（各一分）

右為麤末，炒三錢，水一盞，煎至七分濾汁溫服，食前，但一服。

  ==3（第十二節）大延胡索散

治婦人經病，并產後腹痛，或腹滿喘悶，或癥瘕癖塊，及一切心腹暴痛。

延胡索，當歸，赤芍藥，京三稜，川楝子，蓬莪，官桂，厚朴，木香，川芎（各
一分），桔梗，黃芩，大黃（各半兩），甘草（一兩），檳榔（一錢）

右為末，每服三錢，水一盞煎至六分，去滓熱服，食前，日三服。惡物過多，去大
黃官桂，加入黃藥子染槐子龍骨各半兩，如前法。或平人心胃急痛，如本方煎服，
得利尤好。

  ==3（第十三節）枳實檳榔丸

治安養胎氣，調和經候，癥瘕痞塊，有似妊孕可以久服，血氣通和，兼寬膈美食。

枳實，檳榔，黃連，黃柏，黃芩，當歸，阿膠（灰，炒細研），木香（各半兩）

右為末，水和丸如小豆大，溫米飲下三十丸，不計時候，日進三服。

  ==3（第十四節）軟金花丸

治心胸腰腹急痛，或淋病，并產前後經病刺痛，乾嘔氣勞，往來寒熱，四肢困倦，
夜多盜汗者。兼治血積食積。

當歸（半兩焙），乾漆（二錢生），輕粉，斑蝥（生，全用，為末），碙砂，粉霜
，巴豆（二錢去油）

右為末，同研細棗肉為膏，旋丸如菉豆大。每服一丸，新水下，病甚者加服，看虛
實。

  ==3（第十五節）大紅花丸

治婦人血，積聚癥瘕經絡注滯。

川大黃，紅花（各二兩），蟲（十箇，去翅足）

右取大黃七錢，醋熬成膏，和藥丸如桐子大，每服五七丸，溫酒下，食後，日三服
。

  ==3（第十六節）黃芩湯

治婦人孕胎不安。

白朮，黃芩（各等分）右為末，每服三錢，水二盞，當歸一根，同煎至一盞，稍溫
服。

  ==3（第十七節）海蛤丸

治婦人小便濁敗，赤白帶下五淋，臍腹疼痛，寒熱口乾，舌澀不思飲食。

海蛤，半夏，芫花（醋炒），紅娘子（去翅足），訶子（炒），玄胡索，川楝子（
麩裹，煨去皮），茴香（炒，各一兩），乳香（三錢），碙砂（半兩），硃砂（半
入藥，半為衣），沒藥（各一兩，研），當歸（一兩半）

右為末，醋煮麵糊為丸如小豆大，每服五丸至十丸，醋湯下，量人病虛實加減。

  ==3（第十八節）烏金散

治婦人諸疾，寒熱頭痛一切等疾。

烏金子，肉桂，蒲黃，當歸，蟲，血餘灰，水蛭，鯉魚灰，木香，青皮，皂角（
大者炙，各半兩），芍藥（半兩），芫花（三兩，醋浸），巴豆（一錢，出油），
硃砂（少許），棕皮灰，紅花（一兩），川烏頭（半兩）

右為末，每服半錢加至一錢，煎生薑湯調下，空心食前，忌油膩物。

  ==3（第十九節）伏龍肝散

治婦人血崩不止，或結作片者。

芎藭（一兩），生地黃（一分），阿膠（八錢炙），當歸（一兩），續斷（一分）
，地榆，刺薊根（一兩），伏龍肝（七錢），青竹茹（八錢）右為末，每服三錢，
水一盞半煎至一盞，溫服，日五服，不計時候，後服補藥。

  ==3（第二十節）阿膠丸

阿膠，鱉甲（六分），續斷（五分），龍骨（一兩），芎藭（六分），地膽（四分
），鹿茸（五分），烏魚骨（八錢），丹參（六錢），龜甲（一錢）

右為末，醋麵糊為丸如桐子大，每服三十丸，艾湯下，日進三四服。

  ==3（第二一節）麝香杏仁散

治婦人陰瘡。

麝香（少許），杏仁（不以多少，燒存性）

右為細末，如瘡口深，用小布袋子二箇，盛藥滿繫口，臨上藥炙熱，安在陰內立愈
。

  ==3（第二二節）硃砂斑蝥丸

治婦人產後喫硬食，變作血氣食塊，無問久新。

皂角末（二錢），巴豆（四箇去油），硃砂（一錢），碙砂（一皂子大塊），乾蝎
（一箇全），斑蝥（十箇），紅娘子（五箇），水蛭（三箇）

右為細末，蜜和丸，分作十五丸，每服一丸至二丸三丸，溫酒下，初更喫，平明取
下血化水，十年之病皆治之，或大便或小便，不多出也。

黃帝素問宣明論方卷十一終。

  ==1卷十二

  ==2（第十二章）補養門

補養寒論

素問云：諸寒收引皆屬於腎，腎者少陰也。少陰者至陰也，至者為極也，少陰者冬
脈所旺，取北而屬水為寒，為歸藏，為周密，寒中收引拘縮，寒之用也。其病上下
所生水澄徹冷清者，不濁其氣，寒冷水穀不消化，吐利清冷為病，則如天氣寒而水
自清也。

素問云：太陽受寒，血凝為瘕，太陰受寒，氣聚為疝，但脈急而寒之象也，急主於
痛，故緊急也。又內經云：數則為熱，遲則為寒，諸陽為熱，諸陰為寒，脈當遲緩
寒毒內鬱，洪數為熱所養心之脈也。寒氣生清水，清就於濕，故以下利清白，此乃
腸胃寒，化物失常。熱則壅澀不通，寒勝則火衰，火衰金旺，吐利腥穢腥者，金肺
之屬也，熱則喜酸寒，則水腥。只如四肢逆冷，堅痞腹滿屈伸不便，禁固戰慄，謂
陰水主之，舒倦不便，診其脈沈伏而遲，病之證也。若身涼不渴而寒，踡足而臥，
惡聞人聲，不欲言皆陰證也。陰陽停則和，偏則病，如陽氣暴絕，陰氣獨勝則為寒
證，陰氣暴絕陽氣獨勝則為熱證。

經曰陽盛陰虛，汗之而死。陰勝陽虛，下之而死，若陽實外熱，陰虛內寒，陰實內
熱，陽虛外寒，陽實伐其陽當涼膈散承氣湯主之，陰實伐其陰當白朮散四逆湯主之
。

論曰

大凡治病必求標本，受先者為本，次者為標，此為兼證。故知逆與從，正行無問知
標本者萬舉，萬當不知標本者是謂妄行也。本病相傳先以治其急，六氣為本，三陰
三陽為標，故病氣為本，受病經絡藏府謂之標也。

補養類

  ==3（第一節）防風當歸飲子

治脾腎真陰損虛，肝心風熱鬱甚，陽勝陰衰，邪氣上逆，上實下虛，怯弱不耐，或
表熱而身熱惡寒，或裏熱而躁熱煩渴，或邪熱半在表半在裏，進退出入不已而為寒
熱往來，或表多則惡寒，裏多則發熱，或表之陽分，陽和正氣與邪相助并甚於裏，
畜熱極深而外無陽氣，裏熱極甚陽極似陰，而寒戰腹滿煩渴者，或裏之陰分正氣反
助邪氣并甚於表，則躁熱煩渴而汗出也，或邪熱壅塞者，或煩熱痛者，或熱結極甚
，陽氣不通而反覺冷痛，或中外熱鬱，煩躁甚喜涼畏熱者，或熱橿閟寒不得宣通，
陽極似陰中，外喜熱而反畏寒者，或躁熱煩渴者，或濕熱極甚而腹滿不渴者，或一
切風熱壅滯，頭目昏眩，暗風眼黑，偏正頭疼，口乾鼻塞，耳鳴及聾，咽嗌不利或
目赤腫痛，口瘡舌痹，或上氣痰嗽，心鬱痞，腸胃燥澀，小便溺淋閟，或是皮膚
瘙癢手足麻痹，又或筋脈拘急肢體倦怠，或渾身肌肉跳動，心忪驚悸，或口眼喎斜
語言蹇澀，或狂妄昏惑健忘失志，及或腸胃燥熱怫鬱而飢不欲食，或濕熱內餘而消
穀善飢，然能食而反瘦弱，或誤服燥熱毒藥，及妄食熱物過多而耗損脾腎，則風熱
鬱甚而多有如此，不必全見也。無問自病及中燥熱毒藥所使者，並宜宣通氣血調順
飲食，久服之舊病除去新病不生。設虛人常服，補益功驗自可知矣。

當歸，大黃，柴胡，人參，黃芩，甘草（炙），芍藥（各一兩），滑石（六兩）

右停每服三錢至五錢，水一大盞，生薑三片，同煎至七分，去渣溫服。補校（此方
未為至當，恐當時傳寫之誤）。

  ==3（第二節）雙芝丸

治補精氣填骨髓壯筋骨，助五臟調六腑，久服注顏不老。

熟乾地黃（焙取末），石斛（去根酒炙），五味子（焙），黃耆（剉），肉蓯蓉（
酒浸），牛膝（酒浸），杜仲（蜜水浸炮），菟絲子（酒浸三日炒），麋鹿角霜（
半斤），沈香（三錢），麝香（二錢研），人參，白茯苓（去皮），覆盆子，乾山
藥，木瓜，天麻（酒浸），秦艽（各一兩），薏苡仁（二兩炒）

右為末，煉蜜為丸如桐子大，每服二十丸至三四十丸，溫酒下，鹽湯米飲亦可。（
凡年五十歲已上，加）入黑附子，（以青鹽湯蘸泡），鹿角（一大對，去頂三指）
，硫黃（半斤渾用），以上用些油，釜中以水同煮，令微沸勿大急甚，水耗只旋潻
溫水，須用水以備潻也，煉令角膠汁出盡，其角如霜以手捻如膩粉，乃盛之取用勿
令穢污也。

  ==3（第三節）內固丹

治諸補養腎氣，調和脾臟，壽高者常服筋骨勁健，渾如壯士。

肉蓯蓉（酒浸），茴香（炒，各一兩），破故紙，葫蘆巴（炒），巴戟（去心），
黑附子（炮），川楝子，胡桃仁（各四兩，麵炒）

右為末，研桃仁為膏，藥末和勻，酒麵糊為丸如桐子大，每服十丸至三十丸，溫酒
鹽湯下，食前。虛者加至五七十丸，此藥明目補腎烏鬚進美食，空心。

  ==3（第四節）大補丸

治男子脾腎不足，不問久新者。

陳韭子，陳蘿蔔子（已上炒），蕤仁（去皮各半兩），川山甲（七片用酒炙），麝
香（少許）

右為細末，蜜和丸如櫻桃大，每服一丸溫酒送下，食前空心。

  ==3（第五節）蛤蚧散

治脾胃氣攻心，刺痛者。

蛤蚧（一對酒炙），乳香，木香，白茯苓，丁香，茴香（各一錢），川山甲（二錢
）

右為細末，每服一錢，好溫酒調下，空心食前。

  ==3（第六節）金鎖丹

治男子本藏虛冷，夜夢鬼交者。

龍骨（水飛），菟絲子（一兩），破故紙，韭子，澤瀉，牡蠣（各半兩），麝香（
少許）

右為末，酒麵糊為丸如桐子大，每服三十丸，溫酒下，空心食前，日三服。

  ==3（第七節）調中丸

治脾胃虛，止嘔吐寬利胸膈。

青皮，紅皮（各一兩），大黃（一兩），牽牛（三兩）

右為細末，滴水和丸如桐子大，每服三二十丸，溫水下，空心食前。

  ==3（第八節）水中金丹

治元藏氣虛不足，夢寐陰人，走失精氣。

陽起石（研），木香，乳香（研），青鹽（各一分），茴香（炒），骨碎補（炒）
，杜仲（各半兩，去皮生薑炙，絲盡），白龍骨（一兩，緊者槌碎絹袋盛，大豆蒸
熟取出，焙乾研），黃戍腎（一對，酒一升煮熟，切作片子，焙），入白茯苓（一
兩，與腎為末）

右為細末，酒麵糊和丸如皂子大，每服二丸，溫酒下，空心，忌房室。

  ==3（第九節）和氣地黃湯

治沈積氣結不散，調養榮衛，補順陰陽，常服以代湯茶酒果。

木香（一字），揀桂（去皮），茯苓（去皮），白芥子（各一錢炒香），白朮，乾
山藥，川芎，當歸（各一分焙），桂花，縮砂仁（各半錢），甘草（半兩炙）

右為細末，入麝香少許研勻，用數重油紙或瓷器內密封起。每用蜜二斤，餳飴一斤
，溫好甜水五升化勻開，抄前藥并杏仁十枚去皮尖，洗淨炒香燋槌碎，濕地黃根許
切長寸，約取汁半盞，溫服。

  ==3（第十節）白朮調中湯

治中寒痞悶急痛，寒濕相搏吐瀉腹痛，（ 上下所出水液澄徹清冷穀不化，小便清
白不澀，身涼不渴。本末不經有見陽熱證，其脈遲者是也。此因飲食冷物過多，陰
勝陽衰而為中寒也，或冷熱相擊，而反陽氣怫鬱不能宣散，怫熱內作以成熱證者，
不可亦言為冷，當以脈證別之。夫濕熱吐瀉常見陽脈，若亡液氣虛亦能反見諸陰脈
也，當以標本之不可治，或熱證誤服此白朮調中湯，溫藥亦能開發陽氣，一通而愈
，別無加害。）無問寒熱久新，並宜服之。（ 或有口瘡目疾孕婦等吐瀉者，以畏
乾薑官桂不服）。

白朮，茯苓（去皮），紅皮（去白），澤瀉（各半兩），乾薑（炮），官桂（去皮
），縮砂仁，藿香（各一分），甘草（一兩）

右為末，白湯化蜜少許調下二錢，每日三服。煉蜜和就每兩作十丸，名白朮調中丸
，小兒一服分三服。

  ==3（第十一節）人參白朮散

此方證同調中湯治法。

人參，白朮，茯苓，甘草，橘皮，葛根，澤瀉，滑石，藿香（各半兩）

右為末，每服三錢，水一盞煎至六分溫服。妊婦加蒼朮三五片熱服。

  ==3（第十二節）白朮散

治傷寒下後，餘熱以藥下之太過，胃中虛熱飲水無力也，當生胃中津液，多服此藥
。

人參，白朮，木香，白茯苓，甘草，藿香葉，乾葛（剉各一兩）

右為末，每服一錢至二錢，水一盞煎至五分溫服。如飲水者多，煎與之無時也。

  ==3（第十三節）丁香附子散

治脾胃虛弱，胸膈痞結，吐逆不止。

附子（一兩），母丁香（四十九箇），生薑（半斤，取自然汁半碗）

右用附子鑽孔四十九，以丁香刺上面填內，將生薑汁用文武火熬盡，又用大蘿蔔一
箇取一穴子入附子，又填內將蘿蔔蓋之，又用文武桑柴火燒香熟為度，取出切附子
作片子，焙乾搗為細末，每服一錢，米湯一盞調下，日進三服。

  ==3（第十四節）何首烏丸

治男子元藏虛損，髮白再黑填精。

何首烏（半斤），肉蓯蓉（六兩），牛膝（四兩）

右將何首烏半斤，用棗一層，何首烏甑內蒸棗軟用，切焙同為末，棗肉和丸如桐子
大，每服五七丸，嚼馬練子服酒送，食前一服加一丸，日三服至四十丸即止，卻減
至數，效如神妙。

  ==3（第十五節）煨腎丸

治男子腰膝疼，夜多小便者。

川楝子，馬練花，破故紙，葫蘆巴，茴香（炒，各等分）

右除茴香外四味酒浸同為末，煮麵糊為丸如桐子大，每服十丸至二十丸溫酒下，空
心食前。

  ==3（第十六節）神仙楮實丸

治積冷，氣衝心胸及背有蚘蟲疼痛，痔癖氣塊，心腹脹滿兩肋氣急，食不消化
，上逆氣奔於心并疝氣下墜飲食不得，吐水嘔逆上，上氣咳嗽，眼花少力，心虛健
忘，冷風偏風等疾，坐則思睡，起則頭眩，男子冷氣腰疼膝痛，冷痹風頑，陰汗盜
汗，夜多小便泄利陽道衰弱，婦人月水不通，小便冷痛赤白帶下，一切冷疾無問大
小。能明目益力，輕身補髓益精。

楮實子（一升，淘去泥微炒），官桂（四兩去皮），牛膝（半斤酒浸），乾薑（三
兩泡）

右為末，酒麵糊為丸，如桐子大，每服二十丸，溫酒空心食前，鹽湯亦得。

  ==3（第十七節）補中丸

治一切氣疾，心腹痛，嘔吐氣逆，不思美食。

厚朴（生薑製香），乾薑（炮），陳皮（去白），白茯苓（去皮），甘草（炙紫各
等分）

右為末，煉蜜為丸如櫻桃大，每服一丸空心白湯化下，細嚼亦得。

  ==3（第十八節）蓽澄茄丸

治中焦痞塞，氣逆上攻，心腹痛，吐逆下痢，美飲食。

蓽澄茄（半兩），良薑（二兩），神（炒），青皮（去白），官桂（去皮各一兩
），阿魏（半兩，醋麵裹煨熟）

右為末，醋麵糊為丸如桐子大，每服二十丸生薑湯下，不計時候。

黃帝素問宣明論方卷十二終。

  ==1卷十三

  ==2（第十三章）諸痛門

總論

夫痛者，經脈流行不止，環周不休，寒氣入經而稽遲，血泣凝而不行，客於脈外，
血少客脈中氣不通故卒然而痛，其痛者卒然而止，或痛甚而不休，或痛甚而可按，
或按之而痛止，或按之而無益，或喘痛動應手，或與心背相引而痛，或肋與少腹
相引而痛，或腹痛或引陰股宿昔而成積，或卒然而痛，死不知人而少間復生，或痛
而閉不通者，諸痛各不同形，經曰寒氣客於脈外則脈寒，脈寒則踡縮，踡縮則脈絀
（音督），脈絀急則外引小腹衛氣不得通流，故卒然而痛得炅則痛止。寒氣客於經
脈之中相薄則脈滿，滿則血氣亂故痛而不可按，寒氣客於腸胃之間膜原之下，血不
得散，小腹急引故痛，按之血氣散，痛乃止也。肋痛者寒氣客於厥陰之絡脈也，
背與心相引痛者，寒氣客於背俞之脈注於心相引痛，寒氣客於陰股，血泣在小腹相
引痛，卒然而痛死者，寒氣客於五臟，厥逆上壅，陰氣竭陽氣未入故卒然痛死，氣
復反則生矣。視其五色，黃赤為熱，白青則為寒，青黑為痛。經曰感虛乃陷下，其
留於筋骨之間寒多則筋彎骨痛，熱則骨弛肉消，但痛痒瘡瘍癰疽腫血聚者，皆屬心
火熱也，不可一例。傷寒凡治痛者，先察本次，明經絡皮部虛實，用藥無誤矣。

  ==3（第一節）神砂一粒丹

治一切厥心痛，小腸膀胱痛不可止者。

附子（一兩炮），鬱金，橘紅

右為末，醋麵糊為丸如酸棗大，以硃砂為衣，每服一丸男子酒下，婦人醋湯下。服
罷又服散子。

  ==3（第二節）神聖代鍼散

乳香，沒藥，當歸，香白芷，川芎（各半兩），元青（一兩，去足翅）

右為細末，更研，每服一字，病甚者半錢，先點好茶一盞，次摻藥末在茶上，不得
吹攪，立地細細急呷之心。驚欲死者小腸氣，搐得如角弓，膀胱腫硬，一切氣刺虛
痛并婦人血癖血迷血暈血刺血衝心，胎衣不下難產，但一切痛疾服之大有神效，只
是要詳疾證用藥。

  ==3（第三節）茴香丸

治男子婦人臍腹疼痛刺胸膈不止者。

茴香（炒），良薑，官桂（各半兩），蒼朮（一兩泔浸）

右為末，酒煮麵糊和丸如桐子大，每服十丸生薑湯止痛，溫酒下，空心食後。

  ==3（第四節）趁痛丸

治一切走注疼痛，婦人經脈住滯，水腫腹脹。

甘遂，大戟，芫花，黑牽牛（各等分）

右為末，以蕎麵同末和作餅子，扞切為棋子，煮熟服之，得利為度，每服一錢加減
相虛實。

  ==3（第五節）六合散

治一切燥結，汗後餘熱宣轉不通，亦名金鑰匙散。并治小腸氣結，心腹滿胸中結痞
，走疰疼痛。

大黃（一兩紙裹煨），白牽牛（半兩生），黑牽牛（微炒），甘遂（各半兩），檳
榔（三錢生），輕粉（一錢）

右為細末，每服一錢，蜜水調下服，量虛實加減。

  ==3（第六節）定痛丸

治打撲損傷筋骨疼痛等，如打撲骨損者先整骨，定用竹夾，然後先用好酒下麻黃三
錢，然後服藥大效。

乳香（一分），川椒，當歸，沒藥，赤芍藥，川芎，自然銅，玄胡

右為末，鎔蠟為丸如彈子大，細嚼酒下一丸，骨碎者先用竹夾夾定，三五日依舊，
小可與服。

  ==3（第七節）香殼散

治小腸氣臍腹攪痛急，陰股中疼悶不省人事。

舶上茴香（鹽炒），枳殼（各一兩），沒藥（半兩）

右為末，每服一錢溫熱酒下，不計時候，併二三服。

  ==3（第八節）金鍼丸（亦名陸神丸）

治陽絕痞氣，心腹不忍者。

丁香，木香，乳香，阿魏，輕粉，骨碎補（去毛），檳榔，官桂，桂心，巴豆（去
皮），杏仁（去皮），不灰木，肉豆蔻，陽起石，硃砂（各等分）

右為細末，水麵糊為丸如小豆大，每服一丸，針穿作孔子，小油內滾過，燈焰內燎
，於油中蘸，死嚼生薑下，不計時候，日三服，虛實加減。

  ==3（第九節）一粒金丹

治腰膝走注疼痛如虎嚙。

草烏頭，五靈脂（各一斤），木鱉子（四兩），白膠香（半斤），地龍（四兩去土
炒），細墨（一兩），乳香（一兩），當歸（二兩焙），沒藥（二兩），麝香（一
錢）

右為末，再研一千下，糯米麵糊和丸如桐子大，每服一丸至二丸溫酒下，喫藥罷遍
身微汗者驗。

  ==3（第十節）沒藥散

治一切心肚疼痛不可忍者。

沒藥，乳香（各三錢另研），川山甲（五錢炙），木鱉子（四錢）

右為細末，每服半錢一錢，酒大半盞同煎溫服，不計時候。

  ==2（第十四章）痔門

痔總論

夫腸風痔，病者所發手太陰手陽明經以應動脈，謂肺與大腸為表裏，主為傳道以行
糟粕，腸風痔病有五種，其證亦異，蓋因陽氣虛而玄腑疏，風邪乘而熱自生，風濕
邪熱攻於腸中，致使大便澀而燥熱鬱，血熱散而流溢衝浚腸裏，故以先血後便熱在
下，先便後血熱在上，血後便久而不愈，乃作痔。

素問云：因而飽食筋脈橫解，房室勞傷腸癖為痔，風熱不散，穀氣流溢傳於下部，
故令肛門腫滿，結如梅李核，甚者而變成也。五臟切宜保養，勿令受邪。

  ==3（第一節）香殼丸

治濕熱內甚，因而飽食腸癖，成痔久而成，速服悉愈之。

木香，黃柏（各三錢），枳殼（去穰炒），厚朴（各半兩），黃連（一兩），蝟皮
（一箇燒），當歸（四錢），荊芥穗（三錢）

右為末，麵糊為丸如桐子大，每服二三十丸，溫水食前，日三服。

  ==3（第二節）榼藤子丸

治腸風瀉血，濕熱內甚，因為諸痔久而不治，乃變成。

黃耆，枳實，槐花，荊芥穗，鳳眼草（各二兩），榼藤子（一對炙），皂子（三百
箇炙）

右為細末，麵糊為丸如桐子大，每服二三十丸空心酒下，米飲亦得，忌油膩，冷，
豬魚臭，血物等。

  ==3（第三節）烏荊丸

治腸風痔疾，大腸閟澀。

川烏頭（二兩炮），荊芥穗（四兩）

右為末，醋麵糊為丸，每服二三十丸如桐子大，溫水下，日三服。

  ==3（第四節）黃耆葛花丸

治腸中久積熱，痔下血疼痛。

黃耆，葛花，黃赤小豆花（各一兩），大黃，赤芍藥，黃芩，當歸（各三分），蝟
皮（一箇），檳榔，白蒺黎，皂角子仁（炒各半兩），生地黃（焙一兩）

右為末，煉蜜和丸如桐子大，每服二十丸至三十丸，煎桑白皮湯下，食前槐子煎湯
下亦得。

  ==3（第五節）黃連散

治腸風，下血疼痛不止。

雞冠花，黃連，貫眾，川大黃，烏梅（各一兩），甘草（三分炙）

右為末，每服二錢，用溫米飲調下，日三服，不計時候。

  ==3（第六節）乳香沒藥散

治五種腸風痔，無問久新。

宣黃連，白礬（各一兩），穀精草（半兩），石榴（一箇，用刀子割下蓋子，裏面
取子三停，一停次將黃連白礬碎，內入石榴內，用元蓋子合用）

右以濕紙一張，裹了後用膠泥拍作餅子，裹石榴以炭火燒通赤為度。取出去泥紙，
次將穀精草於銚子內炒燋黃為度，與石榴研細後，入麝香一錢，乳香二錢，沒藥一
錢，研細拌勻，每服一錢，熱酒小半盞調下，日三服。

  ==3（第七節）木香厚朴湯

治痔脫肛，腸胃間冷腹虛脹，不思飲食。

木香，桂心，桃仁，陳皮，厚朴（各一兩），肉豆蔻，赤石脂（各半兩），皂角子
（三兩去皮子，醋炙黃），大附（三分炮）

右為末，每服二錢，溫粥飲調下，食前。

  ==2（第十五章）瘧門

瘧疾總論

素問云：痎瘧皆生於風，其蓄作有時，何氣使然，夫陰陽上下交爭，虛實相移也，
陽併於陰，陰實陽虛，寒憟鼓頜，此皆夏傷於暑，熱氣藏於皮膚之內腸胃之外，腠
理開得，秋氣汗出遇風得之，與衛氣併。衛氣書行陽夜行陰，氣得陽外出得陰內薄
，外內相薄是以日作也。其有間日者，氣深內薄於陰，陽氣獨發，陰邪內著，陰與
陽爭不得出，是以間日作也，其作宴與早者，邪氣客於風府，循膂而下衛氣，一日
一夜大會於風府，其日下一節，先客於脊背，每至風府則腠理開，腠理開邪氣入，
邪氣入則病作晏也。

夫寒者陰氣也，風者陽氣也，先傷寒而後傷風，故曰先寒而後熱名曰寒瘧，先傷於
風後傷寒，故曰先熱而後寒名曰溫瘧，其熱而不寒者，陰氣先絕，陽氣獨勝，少氣
煩冤，手足熱欲吐名曰虛瘧。有餘則瀉不足，補熱為有餘，寒為不足，已得火不能
溫熱已，冰水不涼，氣陰勝併於陽，陽勝併於陰，陰勝則寒，陽勝則熱，瘧者陰陽
風寒虛實，邪氣不常之所作也。

  ==3（第一節）辟邪丹

治嵐嶂，鬼瘧，食瘧，併月頻日者。

菉豆，雄黑豆（各四十九粒），信砒（半錢別研），黃丹（一錢為衣），硃砂（二
粒）

右為末，同入乳缽內，滴水為丸，分作三十粒，每服一粒已，用取東南桃心，取七
枚研汁，將井花水，早辰日欲出不出，向日吞之，醋湯亦得，已發日服。

  ==3（第二節）斬邪丹

治諸般瘧疾無時不止者。

菉豆，小豆（三十粒口退皮再入），硃砂，信砒（各一錢）

右為末，同研細，滴水和丸，勻分作十丸，每服一丸。已早辰服，夜間於北斗下香
水，獻至早晨，用新倒流水送下。

  ==3（第三節）斷魔如聖丹

信砒（一錢），蜘蛛（大者三箇），雄黑豆（四十九粒）

右為末，滴水和丸如豌豆大，如來日發，於今晚夜北斗下，獻於早晨已，紙裹於耳
內扎一丸，立見愈，神聖一粒可醫三人。

  ==3（第四節）辰砂丸

治一切脾胃虛瘧，邪熱毒者。

信砒，甘草（各一錢），硃砂（二錢），大豆（四十九粒）

右為末，滴水和丸，勻分作四十丸服。發日早晨日欲出，煎桃心湯下，忌熱物。

  ==3（第五節）瘧神丹

治諸般瘧疾。信砒（一兩），雄黃（一錢）

右以於五月重五日，用子尖拌勻，研三千下，日未出不令雞犬婦人見，丸如桐子
大，未發前一日面東冷水下一丸。

  ==3（第六節）趁鬼丹

治一切瘧疾神效。

信砒（錢），大豆（七錢），雄黃，輕粉，荷葉（各半錢），甘草（一寸）

右為末，滴水為丸如小豆大，重午日未出，不見雞犬婦人修合，每服一丸，無根水
下，平日夜視北斗，來日服，忌熱物。

黃帝素問宣明論方卷十三終。

  ==1卷十四

  ==2（第十六章）眼目門

眼科總論

素問云：目得血而能視，手得血而能握，其證足厥陰之經絡所主，肝臟受虛而即補
腎，實而即瀉心。

夫人之眼目者，似天地之日月也，若人無雙目豈能別辯賢愚，天無日月萬物安能照
耀，是以眼通五臟，氣貫五輪外應肝候，肝臟虛而風邪鬱，風邪鬱而熱蘊，衝火炎
上行故攻目昏滲澀疼痛赤絲，皆發榮衛，實則能視榮衛，虛則昏暗。凡人多食熱物
，或嗜五辛，坐濕當風，淩寒冒暑將息失度，皆喪目之源也。

  ==3（第一節）黃連膏

治一切眼目瘀肉攀晴，風痒淚落不止。

朴硝（八斗，以水半斗淘淨，去土陰乾用），黃連（半斤），白丁香（五升，以水
一斗淘淨，去土攪細用）

右取水八硝香，釜內熬至七分淘出，令經宿水面浮牙者，取出挖乾以紙袋子盛風中
，懸至風化。將黃連細末熬清汁，曬乾，硝用豬羊膽和，加蜜妙點之效矣。

  ==3（第二節）滌昏膏

治一切風眼疼痛不可忍者，洗之妙矣。

好崖蜜（一斤），黃連（一兩），沒藥（半兩），黃丹（一兩炒紫色）

右入蜜同熬黑，煎黃連成稠汁，入二味藥內煎熬稠，更入沒藥末同熬數沸，濾去滓
，洗甚妙，後更用通天散鼻。

  ==3（第三節）通天散

治偏正頭疼并夾腦風，通一切壅滯明目。

赤芍藥，川芎，黃連，黃芩，玄胡索，草烏頭，當歸，乳香（別研各等分）

右為細末，每用少許，紙撚子蘸藥，任之鼻神效。

  ==3（第四節）神弓散

治風熱上攻，頭目眩痛，上壅鼻塞眼昏，并牙齒悶痛。

川芎，鬱金（各二錢），荊芥穗（一分），薄荷葉（一分），盆硝（二錢），紅豆
（一錢，各為末後入盆硝）

右研勻，鼻肉三兩，剜耳力慢加藥。病甚者兼夜之，凡熱多風少，隨證選用諸
藥。

  ==3（第五節）金絲膏

治一切目疾昏暗如紗羅所遮，或疼或痛。

宣黃連（半兩剉碎，水一盞浸一宿，取汁再添水半盞，浸滓經半日許，取汁與前汁
和，別用水半盞），蜜（一兩），白礬（一字），井鹽（一分，如無以青鹽代之）
，山梔子（二錢好者搥碎，黃連滓同煮五十沸，取盡汁，子濾去滓與前黃連汁，一
處入篩藥）

右用銀瓷器內同熬十餘沸，用生絹上細紙數重再濾過，用時常點。

  ==3（第六節）白藥子散

治一切疳眼赤爛，目生翳膜，內外瘴疾，并小兒吐痢。

白藥子（一兩），甘草（半兩）

右為末，用豬肝一葉批開，糝藥五錢，水一大盞，煮熟食後服。

  ==3（第七節）胡黃連散

治一切久新赤目疼痛，不能坐臥，并大小人口瘡。

胡黃連，檳榔（各半兩），麝香（少許，別研）

右為細末，研細點之。如口瘡每服半錢，麝香一字勻口瘡大小貼之，忌食魚豬油膩
物。

  ==3（第八節）碧霞丹

點一切惡眼風赤者。

龍腦，麝香，碙砂（各二錢），血竭，沒藥，乳香，銅青（各一錢），硼砂（三錢
）

右為末，滴水和丸如桐子大，每服一丸，新水化開，點之立效。

  ==3（第九節）菩薩散

治遠年近日一切眼疾。

菩薩石，金精石，銀精石，太陰石，太陽石，禹餘石，河洛石，礬礦石，雲母石，
盧甘石，井泉石，白滑石，紫英石，寒水石，陽起石，豬牙石，代赭石，碧霞石，
烏魚骨，青鹽（各一兩），碙砂（半兩），蜜陀僧（一兩），銅青（一兩），黃丹
（四兩），麝香，腦子（一錢），輕粉（一錢半），硼砂（三錢），乳香（二錢）
，雄膽（一斤），白砂蜜（二斤）

右為細末，以井花水九大碗熬就作四碗，點水內落下錢許大，不散可如散者，再熬
濾滓過露旋點。

  ==3（第十節）石膏羌活散

治久患雙目不睹光明，遠年近日內外氣障風昏暗，拳毛倒睫一切眼疾。

羌活（治腦熱頭風），蜜朦花（治羞明怕日），木賊（退翳障），香白芷（清利頭
目），細辛，乾菜子（二味起倒睫），麻子（起拳毛），川芎（治頭風），蒼朮（
明目暖水藏），甘菊花，荊芥穗（治目中生瘡），黃芩（洗心退熱），石膏（二味
），本（治偏正頭痛），甘草（解諸藥毒，各等分）

右為末，每服一錢至二錢，食後臨臥，用蜜水一盞調下，或茶清或淘米第二遍泔亦
得，日進三服至十日漸明，服至二十日大驗，此方醫數十餘人矣。

  ==3（第十一節）重明散

治一切風熱，內外障氣眼疾。

川獨活，川羌活，川芎，吳射干，仙靈脾，防風，甘草，井泉石，蒼朮（各半兩）
，丹參，白朮，石決明，草決明（各三分）

右為末，每服二錢水一盞半煎至一盞溫服，日進三服，食後。

  ==3（第十二節）雷嚴丸

治男子婦人肝經不足，風邪內乘上攻眼，暗淚出羞明怕日，多見黑花生障，翳膜遮
晴，臉生風粟或痒或痛，隱澀難開，兼久患偏正頭疼牽引兩目，漸覺細小視物不明
，皆因腎水不能溉濟於肝水。此藥久服大補腎藏，添目力。

肉蓯蓉（一兩），牛膝（一兩），巴豆（一兩浸一宿，去皮心），菊花（二兩），
黑附子（青鹽二錢以河水三升同煮為度，去皮臍一兩），枸杞子（二兩），川椒（
三兩去目）

右為末，共浸藥酒煮麵糊為丸如桐子大，每服十丸空心酒下，世人服藥不知多少，
根源往往不效耳。

  ==3（第十三節）丁香復光丸

治一切遠近目疾。

丁香（二錢），巴豆（一錢去皮油），半夏（二兩），烏梅（半兩去核），南硼砂
（三錢），腦子（二百），盆硝（半兩），縮砂仁（二錢半），甘草（半兩），荊
芥穗（二錢）

右為末，醋煮麵糊為丸，如菉豆大，每服十丸至十五丸米泔下，食後，日三服。

已上諸方係先生親驗可錄。

  ==2（第十七章）小兒門

小兒科論

素問云：身熱惡寒戰慄驚惑皆屬熱證，為少陰君火暴強直支軟戾裏急筋縮也，皆屬
風證，為厥陰風木。凡小兒六歲之上為小兒，十八歲已上為少年，其六歲已下者諸
經不載，是以乳不兒有病難治，無可定也。然小兒與大人不可一例，各異治之。
雖小兒誕生襁褓之後，骨肉脆軟腸胃細微，可以乳食調和臟府，迺得平安，肌膚滋
潤，筋骨輕嫩以綿衣之，故生壅滯，內有積熱，熱乘於心，心受邪熱乃發為驚，驚
不止返為潮搐則為病也，大概小兒病者純陽，熱多冷少，故引素問少陰厥陰證，以
小兒病驚風熱多矣，小兒驚風者皆由心火暴甚而制金不能平木，故風火相搏，而昏
冒驚悸潮熱，此證皆謂熱甚而風生。素問驚駭驚愕少陰君火也。

小兒脾疳痢瀉者皆熱甚，急驚瀉痢色多青為熱證明矣。痢色黃者何為，火甚則水衰
而脾土旺，故痢色黃也。痢色紅赤者為心火熱甚深也。痢色黑者為火熱過極，則反
兼水化制之，故色黑也。

五臟皆言熱證無寒冷證，亦有謂瀉痢，小便青白不澀為寒，水穀不化而色不變，吐
痢腥穢澄澈清冷白不澀，身涼不渴脈遲細而微者寒證也。

穀雖不化而色變非白，煩渴小便赤黃而澀者為之熟證。世傳大人小兒吐痢霍亂，食
乳未及消化而痢，尚白便言論為寒證誤矣（何不脈候別之）。仲景邪熱不化穀豈為
寒也。（大人亦同）

小兒方類

  ==3（第一節）龍腦地黃膏

治小兒急慢驚風，涎痰上潮心胸，天吊驚纏喉風，小兒胸膈不利，一切熱毒，大有
神效。如病不已與分肢散一二服，吐利得快，常服此藥。

川大黃（別搗），甘草（橫文者別搗），麝香（一錢），雄黃（水窟者一分別研）
，生腦子（一錢別研）

右五味各修製了，再入乳缽內同研細，煉蜜為膏，油單裹。如有前病煎薄荷湯下，
旋丸如皂子大化下，如小兒大人睡驚及心神恍惚，煎金銀湯下一丸，常服新汲水下
，大解暑毒。如孕婦人常服，新生男女永無疾病。如有大人陽毒，傷寒加輕粉（二
匣子），龍腦（少許），水化下一丸杏核大，小兒看年紀大小，加減服立效。

  ==3（第二節）分肢散

治小兒卒風，大人口眼喎斜，風涎裹心，驚癇天弔，走馬喉閉急驚，一切風熱等疾
。

巴豆（半兩，不出油），川大黃（一兩），朴硝（半兩）

右大黃為末，後入巴豆霜朴硝，一處細研，用油貼起。如有前患，每服半錢熟茶下
，吐下頑涎立愈。如小兒胸喉驚弔等，先服龍腦地黃膏一服，次服此藥一字茶下。
時上吐下瀉以吐利得快為效，大人半錢，小兒一字，看虛實加減，只是一兩服見效
，不宜頻服，如吐瀉不定以蔥白湯立止。

  ==3（第三節）珍珠丸

治小兒虛中，積熱驚癇等疾。

巴豆霜，膩粉（二錢），滑石（二錢），天南星（一錢半），蝎稍（二十四箇），
續隨子（二十四箇去皮），粉霜（一錢半）

右為末，研令極細，以糯米粥為丸如黃米大，小兒一歲已下每服三丸至ˍ丸，十五
歲每服五丸至十丸，點茶湯下，荊芥湯亦得，虛實加減。

  ==3（第四節）牛黃散

治小兒上焦壅熱，諸眼疾。

肉桂，鬱金（各一兩），馬牙硝（四兩），甘草（半兩）右為末，如患眼三五年喫
三五兩便瘥，每服一錢新汲水調下，垂枕臥片時，若是小兒十歲服半錢，五歲已下
服一字，永無驚疳癇風患，服之立效。

  ==3（第五節）硃砂丸

治小兒急慢驚風及風熱生涎，咽喉不利，取驚積。

硃砂，天南星，巴豆霜（各一錢）

右為末，麵糊和丸如黍粒大，看病虛實大小，每服二丸，或天弔戴上眼每服四五丸
，薄荷水下立愈。

  ==3（第六節）鬱金散

治小兒急慢驚風等疾。

鬱金（一枚大者），巴豆（七箇去皮不出油）

右研為細末，每服一字煎竹葉湯放溫下，把藥抄盞唇上，放以湯充下喉咽為妙。

  ==3（第七節）澤瀉散

治小兒齁膈上壅熱涎潮。

澤瀉（一分），蟬殼（全者二十一箇），黃明膠（手掌大一片，炙令焦）

右為細末，每服一大錢溫米湯調下，日進二服，不愈再服。

  ==3（第八節）鎮庭散

治小兒一切驚喘肚脹咳嗽。

鬱金，大黃（各半兩），甘草（三錢），輕粉（一錢）

右為末，每服半錢用薄荷汁，硃砂細研冷水以木匙瀝下。

  ==3（第九節）定命散

治小兒天弔驚風不能哭泣。

梨蘆，川芎，鬱金（各等分）

右研為細末，鼻中之，如哭可醫。

  ==3（第十節）金肺散

治小兒諸般喘嗽，急驚風神效。

鍚灰（一錢），漢防己（二錢），鬱金（一錢半），砒黃（二錢），半夏（一錢半
湯洗七次）

右為細末，每服半錢加一錢，小兒加減煎豬肉湯下，日進二服，食後。

  ==3（第十一節）厚朴散

治小兒虛滑瀉痢不止。

厚朴，阿子皮（半兩），使君子（一箇），揀丁香（十箇），茯苓，吳白朮，青皮
（各二錢），甘草（一錢炒）

右為末，每服一字，一歲加減，用清米湯下。

  ==3（第十二節）人參散

治小兒虛熱煩渴，因吐瀉煩渴不止，及疏轉後服之。

人參（半兩），茯苓（二兩半），牛犀（二錢半），甘草（半兩），乾葛（半兩）
，桔梗（二錢半）

右為末，每服二錢水一大盞，入燈心五莖同煎至六分放溫，不計時候。煩渴者以新
竹湯下，量年紀加減。

  ==3（第十三節）碧雲散

治小兒驚風有涎。

膽礬（半兩研），銅青（一分研），粉霜，輕粉（各一錢）

右為細末，每服一字薄荷湯下，中風將水下，如吐多，不定煎蔥白湯，投之立止效
。

  ==3（第十四節）桃符丸

治小兒風熱。

大黃，郁李仁，黃柏，宣連，鬱金（各一分），巴豆（二七箇去皮出油為霜），輕
粉（二錢）

右為細末，滴水為丸如菉豆大，以硃砂為衣，每服二丸用桃符煎湯下，看大人小兒
加減。

黃帝素問宣明論方卷十四終。

  ==1卷十五

  ==2（第十八章）雜病門

雜論

素問云：痛癢瘡瘍癰疽痘疹，瘤氣結核怫鬱甚者皆熱，五藏不和九竅不通，六府不
和留結為癰近於火，氣微熱則癢，熱甚則痛，附近則灼而為瘡皆火之用也。

人之瘡腫因內熱外虛所由生也，為風濕之所乘則生瘡腫，然肺主氣，候於皮毛。脾
主肌肉，氣虛則膚腠開為風濕所乘，脾氣溫而內熱即生瘡也，腫者皆由寒熱毒氣客
於經絡，使血澀而不通壅結成腫，風邪內作，即無頭無根，氣血相搏作者即有頭有
根，結壅盛則為膿，結核腫則風氣流潰也，瘡以痛癢，痛則為實，癢則為虛，所謂
虛為寒也，正謂熱之微甚也，癢者美疾也，故火旺於夏而萬物蕃鮮榮美也，炙之以
火潰之，以湯而其癢轉甚者，微熱之所使也，癢去者謂熱令皮膚縱緩，腠理開通陽
氣得泄，熱散而去，或夏熱皮膚癢而以冷水沃之，其癢不去，謂寒收歛腠理閉密陽
氣鬱結，不能散越怫熱內作故也，瘡癢皆為火熱而反腐出膿水者，猶穀肉果菜熱極
則腐爛而潰為污水也。潰而腐爛者，水之化也，癰淺而大，疽深而惡，熱勝血則為
癰膿也，瘍有頭，小瘡也，疹浮而小，癮疹也，瘤氣赤瘤丹熛熱膿氣火之色也。

  ==3（第一節）如意散

治疥癬無時痛癢，愈發有時，不問久新者。

吳茱萸，牛蒡子，荊芥（各一分），牡蠣（半兩），輕粉（半錢），信砒（二錢）

右為細末研勻，每臨臥抄一錢，油調身搓摩上一半，如後有癢不止，更少許塗之
，股髀之間，聞香悉愈。

  ==3（第二節）信效散

治風熱上客陽明之經，牙齒疳蝕斷，宣腐臭血出色黃氣腐，注悶動搖疼痛，作發有
時。兼解中金石一切毒藥。

信砒（一錢），黃丹（二錢），千古石灰（如無，但以陳久者炒細，研四錢）

右研細末，入青鹽一分，麝香少許，如無此二味亦得。每上抄三兩大豆許，先洗漱
淨，以手指蘸藥捺上下牙齒斷，瀝涎勿嚥之，須臾漱淨。或已蝕處再土少許，二三
四次常用。如意一上以為妙，或服金石藥致病，便一日三四上，更不上牙齒如神。
或已上牙齒者傳之即愈。或平人常用頗能清利頭目，寬膈美食，使髭鬚遲白，久用
亦能固牙齒，便遲老。人氣於面而手足陽明經絡貫注，憂思則氣結而血液不行，燥
怫鬱而血衰不能榮養藏府，故早蒼黃而班白也。此藥能使陽明氣血宣通故效能然也
。又方使龍骨，不用石灰。

  ==3（第三節）神聖餅子

治一切打撲傷損，金石刀刃血出不止者立效。此藥上無膿退痂便愈。

烏魚骨（一兩，五月五日前先淮備下），萵苣菜（一握），韭菜（一握），青薊草
（一握約一虎口，入手取團圓是也），石灰（四兩）

右以五月五日日未出，本人不語，將取三味同杵爛，次後下餘藥味，杵得所搏作餅
子曬乾，用時旋刮敷之。

  ==3（第四節）芙蓉膏

治滿頭面大小諸靨子，或身體者。

料炭灰，桑柴灰，蕎麥灰（各半升）

右灰用熱湯淋，取二升熬至五分，又用

獨角仙（一箇，不用角），紅娘子（半錢，不去翅足），糯米（四十九粒），石灰
（一兩風化者）

右為末，將前項灰汁調如麵糊相似，在瓷合子內於土底埋五七日取出使用，取瘢痕
靨面刺破，用細竹簽子點之放藥，用濕紙措藥再點至三上，見瘢痕時冷水淋洗，忌
薑醋魚馬肉。

  ==3（第五節）鈆白霜散

治大小人口瘡，牙齒腐蝕氣臭血出者。

鈆白霜（二錢），銅碌（二錢），白礬（一塊大許）右為末，以翎羽掃上瘡，以溫
漿水漱之。

  ==3（第六節）麝香散

治大小人口齒腐蝕出血，斷根宣爛者。

上好鹹土（不以多少），麝香（真好者少許）

右熱湯淋取汁，去滓用清汁銀石器中熬乾刮下，再與麝香同研勻，摻於瘡上以紙貼
神效。

  ==3（第七節）乳香散

治一切瘰瘡，新久遠近不已者。

乳香（一錢），砒霜（一錢），碙砂（一錢半），紅娘子（二十四箇去翅足），黃
丹（一錢）

右為末，糯米粥和作餅子如折三錢厚，小銅錢裏捲大破瘡上白麵糊，如不破者炙柴
炷大者，不過一月其瘰核自下。

後歛瘡生肌藥：

黃柏（不以多少）。

為細末，麵糊塗患處甚妙。

  ==3（第八節）五香丸

治一切惡瘡瘰結核無首尾，及諸瘡腫。

沈香，木香，雞舌香（各一兩），薰陸香，麝香（各三錢），連翹（一兩半）

右研為細末，每服二錢，水一盞煎至六分，不拘時。

  ==3（第九節）紫參丸

治熱毒瘰腫痛已內消，瘡已破出膿水，服此藥。

紫參，苦參（各一錢剉），連翹（二兩），丹參（一兩半），膩粉（三錢），麝香
（三錢別研），滑石（二兩）

右為末，別用玄參一斤搗碎，以酒三碗浸三日，揉取汁去滓，用皂角子三百枚煨熟
，搗為末，用玄參酒熬皂子末成膏，和前藥如桐子大，每服一丸以黃耆湯下，一日
加一丸，至患人歲數即止。如四十則二十每日卻減一丸，瘡自乾，有結內消。

  ==3（第十節）麝香雄黃散

治十七般惡蟲咬傷人，及瘡腫者。

麝香，雄黃，乳香，碙砂（各二錢），土蜂窩，露蜂窩（曉灰）

右研為細末，以醋調少許塗咬著處，或不辯認得多凝是惡瘡，三五日不療即毒入心
，難瘥。忌雞魚油膩物。

  ==3（第十一節）碙砂散

治一切疔瘡。

碙砂，雄黃，天南星，砒霜（各等分），麝香（少許）

右研為細末，用竹針針開，用藥到黃水出瘡已。

  ==3（第十二節）聖力散

治諸疔瘡腫。

草烏頭，白芨，白歛，木鱉子（去皮），地龍，金毛狗脊（各二錢半），麝香（二
錢），黃丹（少許）

右研為細末，用針針到生肉痛者，用藥黃水出為度。

  ==3（第十三節）川山甲散

治一切通氣破瘡腫行膿血如神妙。

川山甲，木鱉子，烏龍角（各等分都燒存性）

右為末，每服一錢半，空心熱酒調下，至中午瘡破膿血便行。  ==3（第十四節）
守癭丸

治癭瘤結硬。

通草（二兩），杏仁（一大合，去皮尖研），牛蒡子（一合出油），吳射干，昆布
（去鹹），呵黎勒，海藻（各四兩去鹹）

右為末，煉蜜為丸如彈子大，含化咽津下，日進三服。

  ==3（第十五節）鬼代丹

治打著不痛。

無名異（研），沒藥（研），乳香（研），自然姛（醋淬研），地龍（去土），木
鱉子（去殼各等分）

右為末，煉蜜為丸如彈子大，溫酒下一丸，打不痛。

  ==3（第十六節）龍腦潤肌散

治杖瘡熱毒疼痛。

黃丹（一兩），蜜陀僧（半兩），輕粉（一錢半），麝香（半兩），龍腦（一字）

右為細末，摻藥在瘡上，用青白子塗之，內留一眼子。

  ==3（第十七節）香藥丸

治瘰瘡。

碙砂，乳香，沒藥，半夏，輕粉，赤石脂（各等分）

右為末，糯米粉為丸如桐子大，每服十丸加至二十丸，皂角子臨臥。

  ==3（第十八節）紅玉挺子

治一切牙疳。

砒霜（一塊皂角子大），黃丹（煆過），魯土

右為細末，餬餅和作劑子，任牙。

  ==3（第十九節）桃花散

治一切瘡，生肌藥。

白芨，白歛，黃柏，黃連，乳香（別研），麝香（別研），黃丹（各等分）

右為細末摻於瘡上二三日，生肌肉滿。

  ==3（第二十節）追毒散

治生瘡發悶，吐逆霍亂。

螺兒青，揀甘草（各一兩），白礬（二錢半）

右為細末，每服一錢新汲水調下，立吐。

  ==3（第二一節）膽礬丸

治男子年少而鬢髮班白。

土馬騣（燒存性），石馬騣（燒存性），半夏（各一兩），生薑（一兩），胡桃（
十箇），真膽礬（半兩），川五倍子（一兩）

右為末和作一塊，絹袋子盛，如彈子大，熱酒水各少許浸下，藥汁淋洗頭髮一月神
效。

  ==3（第二二節）茯神散

治膽熱多睡，神思不安昏悶。

茯神（去皮），麥門冬，地骨皮，茯苓（各一兩），白蘚皮，酸棗仁，沙參，甘草
（炙半兩）

右為末，為每服三錢水一盞煎至六分，去滓，食後服。

  ==3（第二三節）鐵腳丸

治大小便不通。

皂角（炙去皮，不以多少，去卻子）

右為末，酒麵糊為丸如桐子大，每服二十丸酒服。

  ==3（第二四節）全聖散

治小腸膀胱氣痛不忍者。

地膽（半兩去足翅微炒），滑石（一兩），硃砂（半錢）

右為末，每服二錢，用苦杖酒調下，食前服。

  ==3（第二五節）琥珀散

治五淋。

滑石（二兩），木通，當歸，木香，鬱金，扁竹（各一兩），琥珀（二兩）

右為末，每服三五錢用蘆葦葉同煎，食後日三服。

  ==3（第二六節）葵子散

治小便不通。

葵子，茯苓（去黑皮各等分）

右為末，服四錢水一盞，煎三沸，食前。

  ==3（第二七節）倒換散

治無問久新癃閟不通，小腹急痛，肛腫疼。

大黃（小便不通減半），荊芥穗（大便不通減半各等分）

右件藥味各別為末，每服一二錢，溫水調下，臨時加減服。

  ==3（第二八節）敗毒散

治男子往來寒熱，婦人產後骨蒸血暈。

大黃，黃藥子，紫河車，赤芍藥，甘草（各等分）

右為末，每服一錢，如發熱冷水下，如發寒煎生薑瓜蔞湯同調下，此藥偏治婦人。

  ==3（第二九節）補真丹

治男子元藏虛冷，興陽固腎不虛。

黑附子（一兩煨），陽起石（火燒酒淬三錢），海馬（二錢），乳香，雄黃（為衣
），血竭（各三錢），石蓮子（去殼皮心），黑鍚（炒去砂子半兩），石鷰子（燒
以醋淬），麝香（一分）

右為細末，麵糊為丸，每服二十丸，用五香湯空心下。

  ==3（第三十節）五香湯

沈香，箋香，乳香，麝香，檀香（各等分）

右為細末，每服半錢煎湯下。

  ==3（第三一節）新潻：一醉烏法

治頭鬚白再黑方。

訶蔾勒（十箇不去核），醋石榴（三箇大者取汁），碌礬（五分），生地黃汁（一
升），碙砂（研），硫黃（研，各一錢）

右藥同入瓷瓶內，用二味汁浸密封，勿令透氣至四十九日後取出，其訶子狀若黑梅
，至夜臨臥含一枚，嚥津到曉爛嚼，以酒一盞下之，三二日後再服，忌蔥大蒜蘿蔔
。

黃帝素問宣明論方卷十五終。
