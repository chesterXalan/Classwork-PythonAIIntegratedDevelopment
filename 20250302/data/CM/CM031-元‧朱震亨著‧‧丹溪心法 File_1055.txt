

   31  <>元‧朱震亨著‧‧丹溪心法

                               建檔：行政院衛生署中醫藥委員會　何威德技正


  ==大標題==  丹溪心法序

醫之先謂出于神農黃帝儒者，多不以為然，予嘗考醫之與十並見于周禮，曰醫師隸
冢宰筮人隸宗伯，並稱于孔子，曰人而無恒不可以作巫醫巫筮，字蓋古通也，然卜
之先，實出于羲文周孔，則醫之先謂出于神農黃帝，亦必有所從來，大約羲文周孔
之書存，故卜之道，尊神農黃帝之書，亡故醫之道，果然其書雖亡，而緒餘之出于
先秦者，殆亦有之，若今本草，素問，難經，脈經，此四書者，其察草木鳥獸金石
之性，論陰陽風寒暑濕之宜，標其宄以施鍼，胗其脈以究表裏，測諸秋毫之末，
而活之危亡之餘類，非神人異士不足以啟其機，緘而發其肯綮，則此四書者，誠有
至理不可謂非出于聖筆而遂少之也，然則醫之與卜，皆聖人之一事，必儒者乃者能
知之，其不以為然者不能通其說者也，醫之方書，皆祖漢張仲景，仲景之言實與前
四書相出入，亦百世不能易者，自漢而後代不乏賢，中古以來，予所取五人曰孫思
邈氏，其言嘗見錄于程子，曰張元素氏，曰劉守真氏，曰李杲氏，皆見稱於魯齊許
文正公，曰朱震亨氏，實白雲許文懿公高第弟子，斯五人皆儒者也，而朱氏實淵源
於張劉李三君子，尤號集其大成，朱氏每病世之醫者，專讀宋之局方，執一定之法
，以應無窮之疾，譬之儒者，專誦時文以倖一第，而於聖經賢傳反不究心，乃作局
方發揮格致餘論等書，深有補於醫道而方書所傳，則有丹溪心法若干卷，推脈以求
病因病而治藥，皆已試之方也，朱氏沒而其傳泯焉，近世儒者，始知好之稍稍行世
，然業醫者，樂檢方之易而憚讀書之難於素難諸書，蓋皆不能以句而於五人者之著
述，則亦視為迂闊之論，其茫然不知所用力無足怪者，其以藥試人之疾，間一獲效
，則亦如村甿牧豎望正鵠而射之，偶爾中焉，或從其旁問之射法，瞠目相視不知所
對，彼老成者，日從事乎內志外體之間，雖或小有所失，而矢之所向終無大遠，此
觀射之法也，審醫之能何以異此，予宗人用光世業儒而好醫，其讀素難之書甚稔，
最喜朱氏之說，嘗以丹溪心法有川陝二本，妄為世醫所增附，深懼上有累於朱氏，
乃為之彪分臚列釐其誤而去其複，以還其舊，凡朱氏之方有別見者，則以類入之書
成，將刻梓以傳，請予序，予故以多病好醫而未能也，輒以醫卜並言于編首，使業
醫者，知其道，本出于聖人，其書本足以比易，而非可以自卑，則日勉焉，以致力
乎本草素難，脈經之書以及五君子之說，而尤以朱氏為入道之門，則庶幾乎上可以
輔。

聖主拯世之心，下可以見儒者仁民之效，而醫不失職矣，用光名充休寧汊口人。

與予同出梁將軍忠壯公後，成化十八年歲次壬寅春二月既望。

賜進士及第，奉訓大夫，左春坊左諭德同修。

國史，經筵官兼太子講讀官休寧程敏政序。

  ==大標題==  丹溪先生心法序

夫驅邪扶正保命全真，拯天閼於長年，濟疲癃於仁壽者，非資於醫則不能致之矣，
醫之道肇自軒岐，論難靈素出焉，降而和緩，扁倉咸神，其術至漢張仲景，作傷寒
卒丙論，始製方劑，大濟烝民，晉王叔和撰次其書，復集脈經全生之術，於斯備矣
，他如華氏剖腹，王氏鍼妖，與夫奇才異士間，有一節一法取衒於時者，亦多非百
代可行之活法也，嗟夫，去古愈遠，正道湮微，寥寥千載之下，孰能繼往開來，而
垂法於無窮者，宋金間上谷張元素，河間劉守真俱以穎特之資，深達閫奧高出前古
，元素之學，東垣李杲深得之，明內傷之旨，大鳴於時，王海藏羅謙甫又受業於東
垣，羅大無亦私淑諸賢者也，明哲迭興肩摩踵接著為方論，究極精微，猶水火穀粟
之在天下不可一日無遵而用之，困甦廢起斯民，何其幸歟，泰定中丹溪朱先生，起
江東先生許文懿公高弟，諱震亨，字彥脩，婺之烏傷人，為元鉅儒，因母病脾，刻
志於醫，曰醫者儒家格物致知一事，養親不可缺，遂遍遊江湖，尋師無所遇，還杭
拜羅大無，乃得劉張李之學，以歸窮研素問之旨，洞參運氣之機，闢局方之非宜，
悟戴人之攻擊別陰陽於疑似，辨標本於隱微，審察血氣實虛，探究真邪強弱，一循
活法無泥專方，誠醫道之宗，工性命之主宰，而集先賢之大成者也，其徒趙以德，
劉叔淵，戴元禮氏，咸能翼其道遺書傳播有年，景泰中，楊楚玉，集其心法刊於陝
右成化初王季瓛，附方重梓於西蜀，志欲廣布海內，使家傳人誦不罹夭枉其用心仁
矣，而楊之集篇目或有重出而亦有遺附，以他論使玉石不分，王因之附，添諸方多
失本旨，充江左一愚夙志於此，每閱是書，實竊病焉，輒不自揆妄意竊取平治會萃
經驗等方，及玉機微義衛生寶鑑濟生拔萃，東垣河間諸書校之究尾會首，因證求方
，積日既久，復得今中書，烏傷王允達先生，以丹溪曾孫朱賢家藏的本寄示合而參
考，其或文理乖訛，意不相貫者，詳求原論以正其誤，篇目錯綜前後重疊者，芟去
繁冗，以存其要，此有遺而彼有載者，采之以廣其法，論既詳而方未備者增之，以
便檢閱一言去取無敢妄有損益，庶幾丹溪之書，猶經渭合流，清濁自別，烏鷺同棲
，皂白攸分學者免惑於他岐，疾疢得歸於正治，未知其然否乎，極知僣踰無所逃，
罪同志之士倘矜其愚，正其訛舛，而賜教之，則充之至願也，於是乎書。

成化十七年，歲次辛丑，仲冬休寧後學，復春居士程充謹識。

  ==丹溪心法目錄〔待補〕

右楊楚玉類集心法中，間水腫，虛腫，痛風，肢節痛，麻木，婦人小便不通等證，
文多重出，又取別論，附於其間，雖能補其缺略，不免混淆難別，致丹溪主病之旨
不明王季瓛，因正論反附論中，方未備載，又作附錄，如夢遺椿樹根丸，淋證六味
地黃丸，婦人三補丸等，不錄丹溪原方，卻於他書取方名，相同增入藥味，與病懸
隔充恐用者不察，反致有誤，今以丹溪原論考訂遺誤，錄於症首，次附戴元禮辨證
，次錄正方以見正法，不雜其附論，不去題曰附錄，用存編者之意也，復盡載附論
中方題曰附方，恐人妄去取也，庶幾明白，又增入外科倒倉等法，以翼其未備，觀
者詳焉。

成化庚子花朝日程充識。

  ==十二經見證。

足太陽膀胱經見證。

頭苦痛，目似脫，頭兩邊痛，淚出，臍反出，下腫便膿血，肌肉痿，項似拔，小腹
脹痛，按之欲小便不得。

足陽明胃經見證。

惡與火聞木聲則驚，狂上登而歌，棄衣而走，顏黑不能言，唇腫，嘔呵欠，消榖善
飲，頸腫，膺乳沖股伏兔胻廉外足跗皆痛，胸傍過乳痛，口喎，腹大水腫，奔響腹
脹，跗內廉胕痛，脾不可轉膕，似結似裂，膝臏腫痛，遺溺，失氣，善伸數欠，
癲疾，濕浸心欲動則閉戶獨處，驚，身前熱身後寒慄。

足少陽膽經見證。

口苦，馬刀挾癭，胸中肋髀膝，外至胻絕骨，外踝前諸節痛，足外熱，寢寒憎風
，體無膏澤，善太息。

手太陽小腸經見證。

面白，耳前熱苦寒，頞頷腫不可轉，腰似折，肩臑肘臂，外後廉腫痛，臑臂內前廉
痛。

手陽明大腸經見證。

手大指次指難用，耳聾煇煇焞焞，耳鳴嘈嘈，耳後肩臑肘臂外背痛，氣滿皮膚殼殼
然堅而不痛。

足太陰脾經見證。

五泄注下五色，大小便不通，面黃，舌木強痛口疳，食即吐食不下咽，怠惰嗜臥搶
心，善飢善味不嗜食不化食，尻陰股膝臑胻足背痛，煩悶心下急痛，有動痛按之若
牢，痛當臍心下若痞，腹脹腸鳴，飧泄不化，足不收行善，瘈腳下痛，九竅不通，
溏泄水下後出餘氣則快然，飲發中滿，食減，善噫，形醉，皮膚潤而短氣，肉痛，
身體不能動搖，足胻腫若水。

足少陰腎經見證。

面如漆，中清，面黑如炭，咳唾多血，渴，臍左，下背肩髀間痛，胸中滿大小
腹痛，大便難，飢不欲食，心懸如飢，腹大頸腫，喘嗽，脊臀股後痛，脊痛，脊股
內後廉痛，腰冷如冰及腫，足痿厥，臍下氣逆，小腹急痛，泄下腫足胻寒而逆，腸
癖陰下濕，四指正黑，手指清厥，足下熱，嗜臥坐而欲起，凍瘡，下痢，善思，善
恐，四肢不收，四肢不舉。

足厥陰肝經見證。

頭痛，脫色善潔，耳無聞，頰腫，肝逆頰腫，面青，目赤腫痛，兩下痛引小腹，
胸痛背下則兩腫痛，婦人小腹腫，腰痛不可俛仰，四肢滿悶，挻長熱，嘔逆，血
，腫睪疝，暴痒，足逆寒，胻善瘈節時腫，遺瀝淋溲，便難，癃狐疝，洞泄，大人
疝，眩冒，轉筋，陰縮，兩筋攣，善恐，胸中喘罵詈，血在下喘。

手太陰肺經見證。

善嚏，缺盆中痛，臍上肩痛，肩背痛，臍右，小腹脹引腹痛，小便數，溏泄，皮膚
痛及麻木，喘少氣，頰上氣見，交兩手而瞀悲愁欲哭，浙寒熱。

手少陰心經見證。

消渴，兩腎內痛，後廉腰背痛，浸淫，善笑，善恐善忘，上咳吐下氣泄，眩仆，身
熱而腹痛，悲。

手厥陰別脈經見證（心主）。

笑不休，手心熱，心中大熱，面黃目赤，心中動。

手足陰陽經合生見證。

頭頂痛足太陽手少陰，黃疸足太陰少陰，面赤手少陰厥陰手足陽明，目黃手陽明少
陰太陽厥陰足太陽，耳聾手太陽陽明少陽太陰足少陰，喉痹手足陽明手少陽，鼻鼽
衄手足陽明太陽，目無所見足少陰厥陰，目瞳人痛足厥陰，面塵足厥陰少陽，
咽腫足少陰厥陰，嗌乾手太陰足少陰厥陰手少陰太陽，噦手少陽足太陰，膈咽不通
不食足陽明太陰，滿手太陰足厥陰手厥陰，胸支滿手厥陰少陰，腋腫手厥陰足少
陽，痛手少陰足少陽，胸中痛手少陰足少陽，善嘔苦汁足少陽足陽明逆，少氣咳
嗽喘渴上氣手太陰足少陰，喘手陽明足少陰手太陰，臂外痛手太陽少陽，掌中熱手
太陽陽抹萻陰，肘攣急手厥陰太陰，腸滿脹足陽明太陰，心痛手少陰厥陰足少陰，
痔足太陽手足太陰熱，淒然振寒足陽明少陽，如人將捕足少陰厥陰，瘧足太陰足三
陽，汗出手太陽少陰足陽明少陽，身體重手太陰少陰。

  ==不治已病治未病。

與其救療於有疾之後，不若攝養於無疾之先，蓋疾成而後藥者，徒勞而已，是故已
病而不治，所以為醫家之法，未病而先治，所以明攝生之理，夫如是，則思患而預
防之者，何患之有哉，此聖人不治已病，治未病之意也，嘗謂備土以防水也，苟不
以閉塞，其涓涓之流則滔天之勢不能遏，備水以防火也，若不以撲滅其熒熒之光，
則燎原焰不能止其水，火既盛尚不能止遏，況病之已成，豈能治歟，故宜夜臥早起
於發陳之春，早起夜臥於蕃秀之夏，以緩之形，無怒而遂其志，以之食涼食寒而養
其陽，聖人春夏治未病者如此，與雞俱興於容平之秋，必待日光於閉藏之冬，以之
歛神匿志，而私其意，以之食溫食熱而養其陰，聖人秋冬治未病者如此，或日見肝
之病，先實其脾肋之虛，則木邪不能傳，見右頰之赤，先瀉其肺經之熱，則金邪不
能盛，此乃治未病之法，今以順四時調養神志，而為治未病者是何意邪，蓋保身長
全者所以為聖人之道，治病十全者，所以為上工，術不治已病治未病之說，著於四
氣調神大論厥有旨哉，昔黃帝與天師難疑荅問之書，未嘗不以攝養為先始論乎，天
真次論乎，調神既以法於陰陽，而繼之以調於四氣，既曰食飲有節，而又繼之以起
居有常，諄諄然以養生為急務者，意欲治未然之病，無使至於已病難圖也，厥後秦
緩達乎此，見晉侯病在膏盲，語之曰不可為也，扁鵲明乎此，視齊侯病至骨髓之，
斷之曰不可救也，噫惜齊晉之侯不知治未病之理。

  ==亢則害，承迺制。

氣之來也既以極而成災，則氣之乘也，必以復而得平，物極則反，理之自然也，大
抵寒暑燥濕風火之氣，木火土金水之形，亢極則所以害其物，承乘則所以制其極，
然則極而成災復而得平，氣運之妙，灼然而明矣，此亢則害承迺制之意，原夫天地
陰陽之機，寒極生熱，熱極生寒，鬼神不測有以斡旋宰制於其間也，故木極而似金
，火極而似水，土極而似木，金極而似火，水極而似土，蓋氣之亢極，所以承之者
反勝於已也，夫惟承其亢而制其害者，造化之功，可得而成也，今夫相火之下，水
氣承而火無其變，水位之下土氣承，而水氣無其栽，土位之下木承而土順，風位之
下金乘而風平，火熱承其燥金自然金家之疾，陰精承其君火，自然火家之候，所謂
亢而為害而迺制者，如斯而已，且嘗考之六元正紀大論云，少陽所至為火生，終為
蒸溽，火化以生則火生也，陽在上，故終為蒸溽是水化以承相火之意，太陽所至為
寒雪冰雹白埃，是土化以承寒水之意也（ 霜雪冰雹水也，白埃下承土也），以至
太陰所至，為雷霆驟注烈風（雷霆驟注土也，烈風下承之木氣也），厥陰所至為風
生，終為肅（風化以生則風生也），肅靜也，陽明所至，為散落溫（散落全也，溫
若乘之火氣也），少陰所至，為熱生中為寒（熱化以生則熱生也，陰精承上故中為
火也），豈非亢為害，則承迺制者歟，昔者黃帝與岐伯上窮天紀，下極地理，遠取
諸物，近取諸身，更相問難以作內經，至於六微旨大論，有極於六氣相承之言以為
制，則生化外別盛衰，害則敗亂，生化大病，諸以所勝之氣來於下者，皆折其標盛
也，不然曷以水發而雹雪，土發而驟飄，木發而毀折，金發而清明，火發而曛昧，
此皆鬱極迺發以承所亢之意也，嗚呼，通天地人曰儒醫家者流，豈止治疾而已，當
思其不明天地之理，不足以為醫工之語。

  ==審察病機無失氣宜。

邪氣各有所屬也，當窮其要於前，治法各有所歸也，當防其差於後，蓋治病之要，
以窮其所屬為先，苟不知法之所歸，未免於無差爾，是故疾病之生不勝，其眾要其
所屬，不出乎五運六氣而已，誠能於此審察而得其機要，然後為之治，又必使之各
應於運氣之宜，而不至有一毫差誤之失，若然則治病求屬之道，庶乎其無愧矣，至
真要大論曰：審察病機，無失氣宜意蘊諸此，嘗謂醫道有一言而可以盡其要者，運
氣是也，天為陽，地為陰，陰陽二氣各分三品，謂之三陰三陽，然天非純陽而亦有
三陰，地非純陰而亦有三陽，故天地上下，各有風熱火濕燥寒之六氣，其斡旋運動
乎兩間者，而又有木火土金水之五運，人生其中臟腑氣穴亦與天地相為流通，是知
眾疾之作，而所屬之機，無出乎是也，然而醫之為治，當如何哉，惟當察乎此，使
無失其宜，而後可若夫，諸風掉眩皆屬肝木，諸痛痒瘡皆屬心火，諸濕腫滿皆屬脾
土，諸氣膹鬱皆屬肺金，諸寒收引屬腎水，此病屬於五運者也，諸暴強直皆屬於風
，諸嘔吐酸皆屬於熱，諸躁擾狂越皆屬於火，諸強直皆屬於濕，諸澀枯涸皆屬於
燥，諸病水液澄徹清冷皆屬於寒，此病機屬於六氣者也，夫惟病機之察，雖日審而
治病之施，亦不可不詳，故必別陰陽於疑似之間，辨標本於隱微之際，有無之殊者
，求其有無之所以殊，虛實之異者，責其虛實之所以異為汗吐下，投其所當投寒熱
溫涼，用其所當用，或逆之，以制其微，或從之，以導其甚上焉，以遠司氣之犯中
焉，以辨歲運之化下焉，以審南北之宜，使小大適中，先後合度，以是為治，又豈
有差殊乖亂之失邪，又考之內經，曰治病必求其本，本草曰，欲療病者，先察病機
，此審病機之意也，六元正紀大論曰，無失天信，無逆氣，宜五常，大論曰，必先
歲氣無伐天和，此皆無失氣宜之意也，故素問，靈樞之經，未嘗不以氣運為言，既
曰，先立其年，以明其氣，復有以戒之，曰治病者必明天道地理，陰陽更勝，既曰
不知年之所加，氣之盛衰，虛實之所起，不可以為工矣，諄諄然，若有不能自已者
，是豈聖人私憂過計哉，以醫道之要，悉在乎此也，觀乎原病式一書，比類物象，
深明乎氣運造化之妙，其於病機氣宜之理，不可以有加矣。

  ==能合色脈可以萬全。

欲知其內者，當以觀乎外診於外者，斯以知其內，蓋有諸內者，形諸外，苟不以相
參而斷其病邪之逆順，不可得也，為工者，深燭厥理，故望其五色，以青黃赤白黑
，以合於五臟之脈，窮其應與不應切其五脈，急大緩嗇沉，以合其五臟之色順與不
順，誠能察其精微之色，診其微妙之脈，內外相參而治之，則萬舉萬全之功，可坐
而致矣，素問曰，能合色脈可萬全，其意如此，原夫道之一氣判而為陰陽，散而為
五行，而人之所稟，皆備焉，夫五脈者，天之真，行血氣，通陰陽以榮於身，五色
者氣之華，應五行合四時，以彰於面，惟其察色按脈而不偏廢，然後察病之機，斷
之以寒熱，歸之以臟腑，隨證而療之，而獲全濟之效者，本於能合色脈而已，假令
肝色如翠羽之青，其脈微弦而急，所以為生，若浮濇而短，色見如草滋者，豈能生
乎，心色如雞冠之赤，其脈當浮大而散，所以為順，若沉濡而滑，色見如衃血者，
豈能順乎，脾色如蟹腹之黃，其脈當中緩而大，所以為從，若微弦而急，色見如枳
實者，豈能從乎，肺色如豕膏之白，其脈當浮濇而短，所以為吉，若浮大而散，色
見如枯骨者，豈能吉乎，以至腎色見如烏羽之黑，其脈沉濡而滑，所以為生，或脈
來緩而大，色見如炱者死，死生之理，夫惟診視相參，既以如此，則藥證相對，厥
疾弗瘳者未之有也，抑嘗論之，容色所見，左右上下各有其部，脈息所動，寸關尺
中皆有其位，左頰者肝之部，以合左手關位，肝膽之分，應於風木為初之氣，顏為
心之部，以合於左手寸口，心與小腸之分，應於君火為二之氣，鼻為脾之部，合於
右手，關脈脾胃之分，應於濕土為四之氣，右頰肺之部，合於右手寸口，肺與大腸
之分，應於燥金為五之氣，頤為腎之部，以合於左手尺中，腎與膀胱之分，應於寒
水為終之氣，至於相火，為三之氣，應於右手命門，三焦之分也，若夫陰陽五行，
相生相勝之理，當以合之於色脈而推之也，是故脈要精微論曰，色合五行，脈合陰
陽，十三難曰，色之與脈，當參相應，然而治病萬全之功，苟非合於色脈者，莫之
能也，五藏生成篇云，心之合脈也，其榮色也，夫脈之大小滑濇沉浮，可以指別，
五色微診可以目察，斷之以能合色脈，可以萬全，謂夫赤脈之至也，喘而堅，白脈
之至也，喘而浮，青脈之至也，長而左右彈，黃脈之至也，大而虛，黑脈之至也，
上堅而大，此先言五色，次言五脈，欲後之學者，望而切之，以相合也，厥後扁鵲
明乎此，述之曰，望而知之謂之神，切脈而知之謂之功，深得內經之理也，下迨後
世有立方者，自之曰神巧萬全，厥有旨哉。

  ==治病必求於本。

將以施其療疾之法，當以窮其受病之源，蓋疾疢之原，不離於陰陽之二邪也，窮此
而療之，厥疾弗瘳者鮮矣，良工知其然，謂夫風熱火之病，所以屬乎陽，邪之所客
病，既本於陽，苟不求其本而治之，則陽邪滋蔓而難制，濕燥寒之病所以屬乎陰，
邪之所客病既本於陰，苟不求其本而治之，則陰邪滋蔓而難圖，誠能窮原療疾，各
得其法，萬舉萬全之功可坐而致也，治病必求於本，見於素問，陰陽應象大論者，
如此夫邪氣之基久而傳化，其變證不勝其眾也，譬如水之有本，故能游至汪洋浩瀚
泒而趍下，以漸大草之有本，故能荐生莖葉實秀而在上以漸蕃，若病之有本，變化
無窮，苟非必求其本，而治之欲去，深感之患不可得也，今夫厥陰為標，風木為本
，其風邪傷於人也，掉搖而眩轉潤動而瘈瘲，卒暴，強直之病生矣，少陰為標，君
火為本，其熱邪傷於人也，瘡瘍而痛痒，暴注而下迫水液渾混之病生矣，少陽為標
，相火為本，其熱邪傷於人也，為熱而瞀瘈躁擾而狂越，如喪神守之病主矣，善為
治者，風淫所勝乎，以辛涼熱淫所勝平以鹹寒，火淫所勝，平以鹹冷，以其病本於
陽，必求其陽而療之，病之不愈者，未之有也，太陽為標，濕土為本，其濕邪傷於
人也，腹滿而身腫，按之而沒指，諸痙強直之病生矣，陽明為標，燥金為本，其燥
邪傷於人也，氣滯而膹鬱，皮膚以皴揭諸澀枯涸之病生矣，太陽為標，寒水為本，
其寒邪傷於人也，吐利而腥穢，水液以清冷，諸寒收引之病生矣，善為治者，濕淫
所勝乎，以辛熱，以其病本於陰，必求其陰而治之，病之不愈者，未之有也，豈非
將以療疾之法，當以窮其受病之源者哉，抑嘗論之，邪氣為病各有其候，治之之法
，各有其要，亦豈止於一端而己，其在皮者，汗而發之，其入裏者，下而奪之，其
在高者因而越之，謂可吐也，慓悍者按而收之，謂按摩也，藏寒虛奪者，治以灸
脈病攣痹者，治以鍼刺，血實畜結腫熱者，治以砭石，氣滯痿厥寒熱者，治以導引
，經絡不通，病生於不仁者，治以醪醴，血氣凝泣病生於筋脈者，治以熨藥，始焉
求其受病之本，終焉蠲其為病之邪者，無出於此也，噫昔，黃帝處於法宮之中，坐
於明堂之上，受業於岐伯，傅道於雷公，曰陰陽者，天地之道也，綱紀萬物變化，
生殺之妙，蓋有不測之神斡旋宰制於其間也，人或受邪生病，不離於陰陽也，病既
本於此，為工者豈可他求哉，必求於陰陽可也，至真要大論曰，有求之無者求之，
此求其病機之說，與夫求於本，其理一也。

丹溪心法論終。

  ==大標題==  丹溪心法卷一  元丹溪朱震亨著

  ==中風一。

中風，大率主血虛，有痰，治痰為先，次養血，行血，或屬虛挾火（一作痰），與
濕，又須分氣虛血虛，半身不遂，大率多痰在左，屬死血瘀（一作少）血在右，屬
痰有熱併氣虛，左以四物湯加桃仁紅花竹瀝薑汁，右以二陳湯四君子等湯，加竹瀝
薑汁，痰壅盛者，口眼喎斜者，不能言者，皆當用吐法，一吐不已再吐，輕者用瓜
蒂一錢，或稀涎散，或蝦汁以蝦半斤入醬蔥薑等料物，水煮，先喫蝦，次飲汁，後
以鵝翎探引吐，痰用蝦者，蓋引其風出耳，重者用藜蘆半錢或三分，加麝香少許，
虀汁調吐，若口噤昏迷者，灌入鼻內吐之，虛者不可吐，氣虛卒倒者，用參耆補之
，有痰濃煎參湯加竹瀝薑汁，血虛用四物湯，用薑汁炒，恐泥痰故也，有痰再加竹
瀝薑汁入內，服能食者，去竹瀝，加荊瀝，肥白人多濕，少用烏頭附子，行經凡用
烏附，必用童便煮過，以殺其毒，初昏倒急掐人中至醒，然後用痰藥，以二陳湯，
四君子湯，四物湯加減用之，瘦人陰虛火熱，用四物湯加牛膝，竹瀝，黃芩，黃柏
，有痰者加痰藥，治痰氣實而能食，用荊瀝，氣虛少食用竹瀝，此二味開經絡，行
血氣故也，入四物湯必用薑汁助之，遺尿屬氣，以參耆補之，筋枯者，舉動則痛，
是無血不能滋養其筋不治也，脈訣內言，諸不治證，口開，手撒，眼合，遺尿，吐
沫，直視，喉如鼾睡，肉脫，筋痛，髮直，搖頭上竄，面赤如裝，或頭面青黑，汗
綴如珠，皆不可治。

案內經已下，皆謂外中風邪，然地有南北之殊，不可一途，而論劉守真作將息失宜
，水不能制火極是，由今言之，西北二方，亦有真為風所中者，但極少，爾東南之
人，多是濕土生痰，痰生熱，熱生風也，邪之所輳，其氣必虛，風之傷人在肺臟為
多，許學士謂氣中者，亦有此七情所傷，脈微而數，或浮而緊緩而遲必也，脈遲浮
可治，大數而極者死，若果外中者，則東垣所謂，中血脈，中府，中藏之理，其於
四肢不舉，亦有與痿相類者，當細分之，局方風痿同治大謬，發揮甚詳，子和用三
法如的係邪氣卒中，痰盛實熱者可用，否則不可入方。

肥人中風，口喎，手足麻木，左右俱作痰治。

貝母，瓜蔞，南星，荊芥，防風，羌活，黃柏，黃芩，黃連，白朮，陳皮，半夏，
薄桂，甘草，威靈仙，天花粉。

多食濕麵，加附子竹瀝薑汁，酒一匙行經。

一婦手足左癱，口不能語健啖。

防風，荊芥，羌活，南星，沒藥，乳香，木通，茯苓，厚朴，桔梗，麻黃，甘草，
金蝎。

右為末，湯酒調下不效時，春脈伏漸以淡鹽湯，虀汁，每早一碗，吐五日，仍以白
朮，陳皮，茯苓，甘草，厚朴，菖蒲，日二帖，後以川芎，山梔，豆豉，瓜蒂，綠
豆粉，虀汁鹽湯吐之，吐甚快不食，後以四君子湯服之，以當歸，酒芩，紅花，木
通，粘子，蒼朮，薑南星，牛膝，茯苓為末，酒糊丸，服十日後，夜間微汗，手足
動而能言。

一人癱左。

酒連，酒芩，酒柏，防風，羌活，川芎，當歸（半兩），南星，蒼朮，人參（一兩
），麻黃，甘草（三錢），附子（三片）。

右丸如彈子，酒化下。

一人體肥中風，先吐後以藥。

蒼朮，南星，酒芩，酒柏，木通，茯苓，牛膝，紅花，升麻，厚朴，甘草。

附錄，風者百病之始，善行而數變，行者動也，風本為熱，熱勝則風動，宜以靜勝
其燥，養血是也，治須少汗，亦宜少下，多汗則虛其衛，多下則損其榮，治其在經
，雖有汗下之戒，而有中臟，中腑之分，中腑者宜汗之，中臟宜下之，此雖合汗下
亦不可太過，汗多則亡陽，下多則亡陰，亡陽則損其氣，亡陰則損其形，初謂表裏
不和，須汗下之，表裏已和是宜治之在經，其中腑者，面顯五色有表證，而脈浮，
惡風，惡寒，拘急不仁，或中身之後，身之前，身之側，皆曰中府也，其治多易，
中臟者，唇吻不收，舌不轉而失音，鼻不聞和臭，耳聾，而眼瞀，大小便秘結，或
眼合直視，搖頭，口開，手撒，遺溺，痰如拽鋸，鼻鼾，皆曰中臟也，中臟者多不
治也，六腑不和，留結為癰，五臟不和，九竅不通，無此乃在經也，初證既定，當
以大藥養之，當順時令而調陰陽，安臟腑，而和營衛，少有不愈者也，風中腑者，
先以加減續命湯，隨證發其表，如兼中臟，則大便多秘澀，宜以三化湯通其滯，初
證已定，別無他變，以大藥和治之，大法中腑者，多著四肢，中臟者，多滯九竅，
中腑者多兼中臟之證，至於舌強，失音，久服大藥能自愈也，又因氣中其證，與中
風相似，但風中多痰涎，氣中口中無涎，治之之法，調氣為先，經言治風者以理氣
，氣順則痰消，徐理其風，庶可收效，又有中風言不變，志不亂，病在分湊之間者
，只宜溫臥，取小汗為可復也。

凡中風脈多沉伏，大法浮遲者吉，急實者凶，先用麻油調蘇合香丸，或用薑汁，或
用白湯調，如口噤抉開灌之，稍甦則服八味順氣散，若痰盛者，只以省風導痰湯服
之，若中則昏沉不省人事，口噤急以生半夏末吹入鼻中，或用細辛，皂角為末，吹
之噴嚏則甦，無嚏者不治，肥人中者以其氣盛於外，而歉於內也，肺為氣出入之道
，肥者氣必急，氣急必肺邪盛，肺金剋木，膽為肝之府，故痰涎壅盛，所以治之必
先理氣為急，中後氣未順，痰未除，調理之劑，惟當以藿香正氣散和星香散煎服此
藥，非特可治中風之證，治中氣中惡尤宜，尋常止嘔，多痰者亦可用之，若前症多
怒，宜小續命湯加羚羊角，熱而渴者，湯中去附子加秦艽半錢，恍惚錯語加茯神，
遠志各半錢，不得睡加酸棗仁半錢，不能言加竹瀝一蜆殼許，人虛無力者，去麻黃
加人參如其數，若人自甦能言能食，惟身體不遂，急則攣踡，緩則嚲曳，經年不愈
以加減地仙丹常服，若飲食坐臥如常，但失音不語，只以小續命去附子加石菖蒲一
錢，治風之法，初得之，即當順氣，及日久即當活血，此萬古不易之理，惟可以四
物湯，吞活絡丹，愈者正是此義，若先不順氣化痰，遽用烏附，又不活血，徒用防
風，天麻，羌活輩，吾未見能治也，又見風中於膚腠，輒用腦麝治之者，是引風入
骨髓也，尤為難治，深可戒哉，如口喎斜未正者，以萆麻去殼爛搗，右喎塗左，左
喎塗右，或鱔魚血入麝香少許塗之即止，噴嚏初卒倒僵卜，不知人事，急以皂角末
，或不臥散於鼻內吹之，就提頭頂髮立甦，若有嚏者可治，無嚏者不治，經曰，風
從汗泄以可微汗止，如解表，表實無汗者散之劫之，表虛自汗者溫之解之，若氣滯
者難治，宜吐之（餘症見前），可下者，此因內有便溺之阻隔，故裏實，若三五日
不大便者，可與機要三化湯，或子和搜風丸，老人只以潤腸丸，理氣者，氣滯氣鬱
，肩膊麻痛之類，此七情也，宜烏藥順氣，八味順氣之類，理血者，無表裏之急，
血弱舉發不時者，用大秦艽湯，或羌活愈風湯，兼用化痰丸子，灸可灸風池，百會
，曲池，合谷，風巿，絕骨，環跳，肩，三里等穴，皆灸之，以鑿竅疏風。

  ==附方。

二陳湯。

半夏（泡），陳皮（二兩半），白茯苓（一兩半），甘草（灸七錢半）。

右咀，每服四錢，水一盞，生薑七片，烏梅一箇煎。

四君子湯，見脾胃類。

四物湯，見婦人類。

稀涎散。

治中風，忽然若醉，形體昏悶，四肢不收，涎潮，搐搦。

豬牙皂角（四條去黑皮），白礬（一兩）。

右為末，每服三字，溫水灌下，但吐出涎，便醒，虛人不可大吐。

通頂散。

治中風中氣，昏憒不知人事，急用吹鼻即甦。

藜蘆，生甘草，川芎，細辛，人參（各一錢），石膏（五錢）。

右為末吹入鼻中一字，就提頭頂中髮立甦，有嚏者可治。

八味順氣散。

白朮，白茯苓，青皮，白芷，陳皮（去白），台烏，人參（各一兩），甘草（五錢
）。

每服五錢，水一鍾半，煎七分，溫服，仍以酒化蘇合香丸間服。

烏藥順氣散。

麻黃，陳皮，台烏（各一兩），白僵蠶（炒），川芎，枳殼（炒），甘草（炙），
白芷，桔梗（各一兩），乾薑（炮半兩）。

右為末，每服三錢，水二盞，生薑三片，棗一枚，煎服。

星香湯。

南星（八錢），木香（一錢）。

右分二服，水一鍾，薑十片，煎服。

省風湯。

南星（生八兩），防風（四兩），獨活，附子（生去皮臍），金蝎（炒），甘草（
生各二兩）。

右每服四錢，水一鍾半，生薑十片，煎服。

小省風湯，與導痰湯相合煎服，導痰湯兄痰類。

防風，南星（生各四兩），半夏（米洲浸），黃芩，甘草（生各二兩）。

右每服四錢，薑十片。

小續命湯。

麻黃（去節），人參，黃芩，芍藥，川芎，甘草（炙），杏介（炒去皮尖），防己
，桂（各一兩），防風（一兩半），附子（炮去皮臍半兩）。

右每服五錢，水一盞半，薑五片，棗一枚煎，溫服，取微汗，隨人虛實與所中輕重
加減于後，若熱者去附子，入白附子亦可，筋急拘攣，語遲，脈弦加薏苡仁，若筋
急加人參，去黃芩，芍藥以避中寒，服後稍輕，再加當歸，煩躁不大便去附桂，倍
加芍藥，竹瀝，如大便三五日不去，胸中不快，加枳殼，大黃，如言語蹇澀，手足
顫掉，加菖蒲，竹瀝，若發渴加麥門冬，葛根，瓜蔞根，身體痛加羌活，搐者亦加
之，煩躁多驚，加犀角羚羊角，汗多者，去麻黃。

家寶丹。

治一切風疾癱瘓，痿痹不仁，口眼喎僻者，邪入骨髓可服。

川烏，南星，五靈脂（薑汁製另研），草烏（各六兩），白附子，金蝎，沒藥，辰
砂（各二兩），羌活，乳香，僵蠶（炒三兩），片腦（五錢），天麻（三兩），麝
香（二錢半），地龍（四兩），雄黃，輕粉（各一兩）。

右為末作散調三分，不覺半錢，或蜜丸如彈大，含化，茶酒皆可。

如神救苦散。

治癱瘓，風濕痹走注，疼痛不止，此劫劑也，非痛不可服，痛止則已。

米殼（一兩去頂膜密炒），陳皮（五錢），虎骨（酥炙），乳香（研），沒藥（研
），甘草（各二錢半）。

右為末每服三錢，水一盞煎，連查服，病在上食後，在下食前，煎時須順攪之。

大秦艽湯。

治中風外無六經之形證，內無便溺之阻隔，知血弱不能養筋，故手足不能運動，舌
強不能言語，宜養血而筋自榮。

秦艽，石膏（各二兩），甘草，川芎，當歸，白芍，羌活，防風，黃芩，白芷，白
朮，生地，熟地，茯苓，獨活（各一兩），細辛（半兩）

右咀，每服一兩，水煎服無時，如遇天陰，加生薑七片，心下痞加枳實一錢，春
夏加知母一兩。

三化湯。

外有六經之形證，先以加減續命湯治之，若內有便溺之阻隔以此湯主之。

厚朴，大黃，枳實，羌活（各等分）。

右每服三兩，水煎服，以利為度。

附錄法曰，四肢不舉俗曰癱瘓，故經所謂大過，則令人四肢不舉，又曰土大過則敦
，阜阜高也，敦厚也，既厚而又高，則令除去，此真所謂膏梁之疾，非腎肝經虛，
何以明之經，所謂三陽三陰發病，偏枯痿易四肢不舉，三陰不足則發偏枯，三陽有
餘則為痿易，易為變易常用而痿弱無力也，其治則瀉，令氣弱陽衰土平而愈，故以
三化湯下之，若脾虛則不用也，經所謂土不及則卑陷，卑下也，陷坑也，故脾病四
肢不用，四肢皆稟氣於胃，而不能至經，必因脾方可得稟受也，今脾不能與胃行，
其津液四肢不得稟水穀氣，日以衰，脈道不利，筋骨肌肉皆無氣以生，故不用焉，
其治可大補十全散加減四物湯，去邪留正。

愈風湯。

中風症內邪已除，外邪已盡，當服此藥，以行導諸經，久服大風悉去，縱有微邪，
只從此藥加減治之，然治病之法，不可失於通塞，或一氣之微汗，或一旬之通利，
如此乃常治之法也，久則清濁自分，榮衛自和，如初覺風動，服此不至倒仆。

羌活，甘草（炙），防風，防己，黃柏，蔓荊子，川芎，獨活，細辛，枳殼，麻黃
（去根），地骨皮，人參，知母，甘菊，薄荷（去梗），白芷，枸杞子，當歸，杜
仲（炒），秦艽，柴胡，半夏，厚朴（薑制），前胡，熟地（各二兩），白茯苓，
黃芩（三兩），生地，蒼朮，石膏芍藥（各四兩），桂（一兩）。

右剉每服一兩，水二鍾，生薑三片煎，空心一服，臨臥煎查，空心一服，吞下二丹
丸為之重劑，臨臥一服，吞下四白丹為之輕劑，立其法是動以安神，靜以清肺，假
令一氣之微汗，用愈風湯三兩，加麻黃一兩，勻作四服，加生薑空心服，以粥投之
，得微汗則佳。

如一旬之通利，用愈風湯三兩，加大黃一兩，亦勻作四服，如前服，臨臥服，得利
為庶，此藥常服之，不可失四時之輔，如望春大寒之後，本方中加半夏，人參，柴
胡各二兩，通前四兩，謂迎而奪少陽之氣也，如望夏穀雨之後，本方中加石膏，黃
芩，知母各二兩，謂迎而奪陽明之氣也，季夏之月，本方中加防己，曰朮茯苓各二
兩，謂勝脾土之濕也，初秋大暑之後，本方中加厚朴一兩，藿香一兩，桂一兩，謂
迎而奪太陰之氣也，望冬霜降之後，本方中加附子，官桂各一兩，當歸二兩，謂勝
少陰之氣也，如得春氣候，減冬所加四時類此，此雖立四時加減，更宜臨病之際，
審察虛實寒熱，土地之宜，邪氣多少，此藥具七情六欲，四氣無使五臟偏勝，及不
動於榮衛，如風秘服之，永不結燥，此藥與天麻丸相為表裏，治未病之聖藥也，若
已病者更宜常服，無問男女老幼，驚癇，搐搦，急慢驚風，四時傷寒等病，服之神
效。

四白丹。

能清肺氣，養魄，謂中風者，多昏冒，氣不清利也。

白朮，砂仁，白茯苓，香附，防風，川芎，甘草，人參（各半兩），白芷（一兩）
，羌活，獨活，薄荷（各二錢半），藿香，白檀香（各一錢半），知母，細辛（各
二錢），甜竹葉（二兩），麝香（一錢另研），龍腦（另研），牛黃（各半錢另研
）。

右為末，煉蜜丸，每兩作十丸，臨臥嚼一丸，分五七次，細嚼之，煎愈風湯嚥下，
能上清肺氣，下強骨髓。

二丹丸。

治健忘養神，定志和血，內以安神，外華腠理。

丹參，天門冬，熟地（各一兩半），甘草，麥門冬，白茯苓（各一兩），人參，遠
志（去心），硃砂（各半兩研為末），菖蒲（半兩）。

右為末，煉蜜丸，如梧桐子大，每服五十丸至百丸，空心食前煎愈風湯送下。

瀉清丸。

治中風自汗，昏冒，發熱，不惡寒，不能安臥，此是風熱煩躁之故也。

當歸，川芎，梔子，羌活，大黃，防風，龍膽草（等分）。

右末蜜丸，彈子大，每服一丸，竹葉湯化下。

天麻丸。

治風因熱而生，熱勝則動，宜以靜勝其躁，是養血也。

天麻，牛膝二味，用酒同浸三日焙乾，萆蘚（另研），玄參（各六兩），杜仲（炒
去絲七兩），附子（炮一兩），羌活（十四兩），川歸（十兩），生地（一斤），
一方有獨活五兩，去腎間風。

右為末，蜜丸，如梧桐子大，每服五七十丸，空心溫酒白湯皆可下。

藿香正氣散。

大腹皮，茯苓，白芷，紫蘇（各一兩），陳皮，苦梗，白朮，厚朴，半夏，甘草（
各二兩），藿香（三兩）。

右為末，每服二錢，薑三片，棗一枚煎服。

地仙丹。

牛膝，蓯蓉，附子，川椒（各四兩），地龍，木鱉子（各二兩），覆盆子，白附子
，菟絲子，赤豆，南星，骨碎補，羌活，何首烏，狗脊，萆蘚，防風，烏藥（各二
兩），白朮，甘草，白茯苓，川烏（各一兩），人參，黃耆（各一兩半）。

右為末，酒糊丸，每服三四十丸，空心酒下。

活絡丹。

南星（炮），川烏，草烏（並炮去皮尖），地龍（去土各六兩），乳香（研），沒
藥（研各二兩二錢）。

右為末，酒糊丸，桐子大，每服二十丸，空心日午冷酒下，荊芥茶亦得。

不臥散，子和方。

川芎（兩半），石膏（七錢半），藜蘆（五錢），甘草（生二錢半）。

右為細末，口噙水搐之。

子和搜風丸。

人參，茯苓，南星，薄荷（各半兩），乾薑，寒水石，生白礬，蛤粉，黃芩，大黃
（各一兩），滑石，牽牛（各四兩），藿香（一分），半夏（一兩）。

右為末，水丸如小豆大，生薑湯下，日三服。

潤腸丸。

麻子仁（別研），大黃（酒煨各一兩半），桃仁泥，歸尾，枳實（麩炒），白芍，
升麻（半兩），人參，生甘草，陳皮（各三錢），木香，檳榔（各二錢）。

右除麻仁桃仁外為末，卻入二仁泥，蜜丸，梧子大，每服七八十九丸，溫水食前下
。

  ==中寒二，附傷寒傷風。

主乎溫散，有卒中天地之寒氣者，有口得寒物者，從補中益氣湯中，加發散藥，屬
內傷者十居八九，其法邪之所湊，其氣必虛，只用前湯中從所見之證出入，加減必
先用參耆，托住正氣，氣虛甚者少加附子，以行參耆之劑，如果氣虛者方可用此法
，胃氣大虛必當溫散理中湯相宜，甚者加附子，倉卒感受大寒之氣，其病即發，非
若傷寒之邪循經以漸而深也，已上治法，宜用於南不宜北。

戴云，此傷寒謂身受肅之氣，口傷生冷物之類，因胃氣大虛，膚腠疏豁病者，脈必
沉細，手足厥冷，息微，身倦，雖身熱亦不渴，倦言動者是也，宜急溫之，遲則不
救矣，與熱證若相似而實不同，凡脈數者，或飲水者，煩躁動搖者，皆熱病，寒熱
二證若水火，然不可得而同治，誤即殺人。

附錄，凡證與傷寒相類者，極多皆雜證也，其詳出內經熱論，自長沙以下諸家，推
明甚至千世之下，能得其粹者東垣也，其日內傷極多，外傷間而有之，此發前人之
所未發，後人徇俗不能真切雷同，指為外傷極謬，其或可者，蓋亦因其不敢放肆而
多用和解，及平和之藥散之爾，若粗率者則必殺人，初有感冒等輕證，不可便認作
傷寒妄治，西北二方極寒肅殺之地，故外感甚多，東南二方，溫和之地，外傷極少
，雜病亦有六經所見之證，故世俗混而難別。

正治溫散宜桂枝湯，四逆湯輩，甚者三建湯，霹靂散，從治用熱藥加涼劑引之，或
熱藥須俟冷飲最妙，經曰，從而逆之此之謂也，反攻用煎烏頭之類。

傷風屬肺者多宜辛溫，或辛涼之劑散之。

戴云，新咳嗽鼻塞聲重者是也。

  ==附方。

補中益氣湯，見內傷類。

理中湯。

人參，甘草，乾薑，白朮（等分）。

右剉每服五錢，水煎溫服。

桂枝湯。

桂枝，赤芍（各二兩半），甘草（一兩），生薑（一兩半），大棗。

右剉每服五錢，水煎溫服。

四逆湯。

甘草（炙二兩），乾薑（一兩半），附子（半兩）。

右剉，每服五錢，水煎溫服。

三建湯。

大川烏，附子，天雄（並炮等分）。

右剉，每四錢，水二盞，薑十五片煎服。

霹靂散。

附子一枚及半兩者，炮熟取出用冷灰培之，細研，入真臘茶一大錢同和，分二服，
每服水一盞煎六分，臨熟入蜜半匙，放溫服之。

薑附湯。

治中寒，身體強直，口噤不語，逆冷。

乾薑（一兩），附子（生去皮臍一斤）。

右剉，每服三錢，水煎服，挾氣攻刺加木香半錢，挾氣不仁加防風一錢，挾濕者加
白朮，筋脈牽急加木瓜，肢節痛加桂二錢。

消風百解散。

治傷風頭疼發熱，咳嗽，鼻塞，聲重。

荊芥，白芷，陳皮，麻黃，蒼朮，甘草（等分）。

右剉，用薑三片，蔥白三根，水煎服。

神朮散。

治傷風頭痛，鼻塞聲重，方見痢類。

  ==中暑三，附暑風注夏。

暑證用黃連香薷飲，挾痰加半夏南星，虛加人參黃耆，暑病內傷者用清暑益氣湯，
著暑氣是痰用吐，注夏屬陰虛，元氣不足，夏初春未頭疼，腳軟，食少，體熱者，
是宜補中益氣湯，去柴胡，升麻，加炒柏，白芍藥，挾痰者加南星半夏陳皮煎服，
又或用生脈湯，暑氣挾痰，挾火實者可用吐法。

暑乃夏月炎暑也，盛熱之氣者，火也有冒，有傷，有中三者，有輕重之分，虛實之
辨，或腹痛，水瀉者，胃與大腸受之，惡心者，胃口有痰飲也，此二者冒暑也，可
用黃連香薷飲，清暑益氣湯，蓋黃連退暑熱，香薷消畜水，或身熱，頭疼，躁亂不
寧者，或身如針刺者，此為熱傷在分肉也，當以解毒湯，白虎湯加柴胡，氣如虛者
加人參，或咳嗽發寒熱，盜汗出不止，脈數者，熱在肺經，用清肺湯，柴胡天水散
之類，急治則可，遲則不救，成火乘金也，此為中暑，凡治病須要明白辨別，慎勿
混同，施治春秋間亦或有之，切莫執一隨病處方為妙。

戴云，暑風者，夏月卒倒不省人事者是也，有因火者，有因痰者，火君相二火也，
暑天地二火也，內外合而炎爍，所以卒倒也，痰者人身之痰飲也，因暑氣入而鼓激
痰飲，塞礙心之竅道，則手足不知動，躡而卒倒也，此二者皆可吐，內經曰，火鬱
則發之，吐即發散也，量其虛實而吐之，吐醒後可用清劑調治之。

入方。

暑渴。

生地，麥門冬，牛膝，炒柏，知母，葛根，甘草。

右剉，水煎服。附錄，中暍是陽證，中暑是陰證，脈沉弱者，切不可用寒涼藥，清
熱宜天水五苓，又白虎湯皆可，熱悶恍惚，辰砂五芩散，脈弦實黃連香薷湯，熱甚
自汗而渴便澀者，五苓分利之，或桂苓甘露飲，吐瀉脈沉微甚者可用附子大順散，
伏熱傷冷縮脾飲，冷香飲子皆可，浸冷服之，或剝蒜肉入鼻中，或研蒜水解灌之，
蓋蒜氣臭列能通諸竅，故也。

  ==附方。

生脈湯。

人參，麥門冬，五味子。

右剉，水煎服。

黃龍丸。

治一切暑毒。

赤亮雄黃（五錢），硫黃，硝石（各一兩），滑石，明礬（各半兩），好麵（四兩
）。

右為末，水丸梧子大，每服五七十丸，白湯下。

卻暑散。

治冒暑伏熱，頭目眩暈，嘔吐，泄痢，煩渴，背寒，面垢。

赤茯苓，生甘草（各四兩），寒食麵，生薑（各一斤）。

右為末，每服二錢，白湯調下。

香薷飲。

治傷暑，臟腑不調，霍亂，吐利，煩渴引飲。

白扁豆（炒），厚朴（薑制八兩），香薷（一斤）。

右水煎入酒少許，沉冷服。

黃連香薷飲。

香薷（一斤），厚朴（制半斤），黃連（四兩）。

右咀，每二三錢水煎服。大順散。

甘草（斷寸長三兩），乾薑，杏仁，桂（四兩）

右將甘草用白沙炒黃，次入乾薑同炒，令薑裂，次入杏仁同炒，不作聲為度，篩去
沙入桂，為末，每服二三錢，水煎溫服，如煩躁井花水調服，以沸湯點服亦得。

十味香薷飲。

香薷（一兩），人參，陳皮，白朮，茯苓，黃耆，木瓜，厚朴（薑炒），扁豆（炒
），甘草（各半兩炙）。

右為末，每二錢熱湯或冷水調服，咀煎亦得。

清暑益氣湯。

治長夏濕熱蒸人，人感之四肢困倦，精神少，懶於動作，胸滿，氣促，支節疼，或
氣高而喘，身熱而煩，心下膨閉，小便黃而數，大便溏而頻，或痢，或渴，不思飲
食，自汗，體虛。

黃耆，蒼朮（剉），升麻（各一錢），人參，白朮，神，陳皮（各半錢），甘草
（炙），酒柏，麥門冬，當歸（各三分），葛根（二分），五味子（九箇），澤瀉
（五分），青皮（二分半）。

右咀作一服，水三大盞，煎至一盞，去渣，大溫服食遠。

補中益氣湯，見內傷類。

天水散。

滑石（六兩），甘草（炙一兩）。

右為極細末，水調服。

五苓散。

白朮，豬苓，茯苓（各一兩半），桂（一兩），澤瀉（二兩半）。

加辰砂，名辰砂五苓散。

人參白虎湯。

治暑熱發渴脈虛。

人參（一錢半），知母（二錢），石膏（半兩），甘草（一錢）。

右咀，入粳米一合，水煎服。

桂苓甘露飲，宣明方。

茯苓，澤瀉（各一兩），寒水石，石膏（各二兩），滑石（四兩），白朮，桂，豬
苓（各半兩）。

右為末，每服三錢，白湯調下。

縮脾飲。

解伏熱，除煩渴，消暑毒，止吐瀉，霍亂。

砂仁，草果，烏梅肉，甘草（炙各四兩），扁豆（炒），葛根（各一兩）。

右咀，每服四錢，水煎冷服。

冷香飲子。

治傷暑渴，霍亂，腹痛，煩躁，脈沉微或伏。

草果仁（三兩），附子，陳皮（各一兩），甘草（半兩）。

右咀，每服一兩，入薑煎，水旋冷服。

黃連解毒湯。

黃連，黃芩，黃柏，梔子等分。

右咀，水煎。

  ==中濕四。

本草云，蒼朮治濕，上下部皆可用，二陳湯中加酒芩，羌活蒼朮散風行濕，脾胃受
濕，沉困無力，怠惰好臥，去痰須用白朮，上部濕蒼朮功烈，下部濕宜升麻提之，
外濕宜表散，內濕宜淡滲，若燥濕以羌活勝濕湯，平胃散之類，若風濕相搏一身盡
痛以黃耆防己湯，若濕勝氣實者以神佑丸，舟車丸服之，氣虛桑皮，茯苓，人參，
葶藶，木香之類，凡肥人沉困怠惰是濕熱，宜蒼朮，茯苓，滑石，凡肥白之人，沉
困怠惰，是氣虛，宜二朮，人參，半夏，草果，厚朴，芍藥，凡黑瘦而沉困怠惰者
是熱，宜白朮，黃芩，凡飲食不節，脾胃受傷不能遞送，宜枳朮丸，去上焦濕及熱
須用黃芩瀉肺火故也，又如肺有濕，亦宜黃芩，如肺有虛熱，宜天門冬，麥門冬，
知母，用黃芩多則損脾，去中焦濕與痛熱用黃連瀉心火故也，如中焦有實熱，亦宜
黃連，若脾胃虛弱不能運轉而鬱悶，宜黃芩，白朮，乾葛，若中焦濕熱積久而痛，
乃熱勢甚盛，宜黃連用薑汁炒，去下焦濕腫及痛併膀胱有火邪者，必須酒洗防己，
黃柏，知母，龍膽草，又云，凡下焦有濕，龍膽草，防己為君，黃柏，甘草為佐，
如下焦腫及痛者是濕熱，宜酒防己，龍膽草，黃芩，蒼朮，若肥人氣虛之人腫痛，
宜二朮，南星，滑石，茯苓，黑瘦之人，下焦腫痛，宜當歸，桃仁，紅花，牛膝，
檳榔，黃柏。

戴云，濕有自外入者，有自內出者，必審其方土之致病源，東南地下多陰雨地濕，
凡受必從外入，多自下起，以重腿腳氣者多，治當汗散，久者宜疏通滲泄，西北地
高人多食生冷，濕麵，湩酪，或飲酒後寒氣怫鬱，濕不能越，以致腹皮脹痛，甚則
水鼓脹滿，或通身浮腫，按之如泥不起，此皆自內而出也，辨其元氣多少而通利，
其二便責其根在內也，此方土內外亦互相有之，但多少不同，須對證施治，不可執
一。

  ==附方。

二陳湯，見中風類。

羌活勝濕湯。

羌活，獨活（各一錢），本，防風，甘草（炙），川芎（各五分），荊子（三分
）。

右咀，作一服，水二盞煎至一盞，去渣，大溫服，空心，如身重腰沉沉然，加酒
洗防己五分，輕者附子五分，重者川烏五分。

平胃散，見厥類。

防己黃耆湯。

治風濕，脈浮，身重，汗出，惡風，或痛。

防己（一兩），甘草（炙半兩），白朮（七錢半），黃耆（一兩一錢）。

右咀，每服一兩，入薑棗煎，喘者加麻黃，胃氣不利加芍藥，氣上衝加桂枝，下
有寒加細辛。

三花神佑丸。

治一切水濕腫病，大腹實脹，喘滿。

輕粉（一錢），大黃（一兩為末），牽牛（二兩），芫花（醋拌炒），甘遂，大戟
（各半兩）。

右為末，滴水丸，小豆大，初服五丸，每服加五丸，溫水下無時日三。

舟車丸。

大黃（二兩），甘遂，大戟，芫花，青皮，陳皮（各一兩），牽牛（頭末四兩），
木香（半兩）。

右為末，水丸，如梧子大，每服六七十丸，白湯下，隨證加減。

枳朮丸，見內傷類。

升陽除濕湯，見泄瀉類。

  ==瘟疫五，附大頭天行病。

瘟疫，眾人一般病者，是又謂之天行時疫，治有三法，宜補，宜散，宜降，熱甚者
加童便三酒中。

入方。

大黃，黃連，黃芩，人參，桔梗，防風，蒼朮，滑石，香附，人中黃，右為末，神
糊丸，每服六七十丸，分氣血與痰作湯使，氣虛者四君子湯，血虛者四物湯，痰
多者二陳湯送下，熱甚者童便下。

又方：溫病亦治食積痰熱降陰火。

人中黃。

飯為丸，綠豆大，下十五丸。

又時病。

半夏，川芎，茯苓，陳皮，山楂，白朮，蒼朮（君），甘草。

如頭痛加酒芩，口渴加乾葛，身痛加羌活，薄桂，防風，芍藥。

大頭天行病，此為濕氣在高顛之上，切勿用降藥，東垣有方。

羌活，酒黃芩，酒蒸大黃。

附方，治大頭病兼治喉痹歌。

人間治疫有仙方，一兩僵蠶二大黃，薑汁為丸如彈子，井花調蜜便清涼。

冬溫為病非其時而有其氣也，冬時嚴寒當君子閉藏而反發泄於外，專用補藥而帶表
藥，如補中益氣之類，作人中黃法。

以竹筒兩頭留節，中作一竅，內甘草於中，仍以竹木釘閉竅於大糞缸中，浸一月取
出，晒乾，大治疫毒。

左手脈大於右手，浮緩而盛，按之無力。

大病虛脫，本是陰虛，用艾灸丹田者，所以補陽，陽生陰長故也，不可用附子止，
可多服人參。

  ==附方。

漏蘆湯。

治臟腑積熱，發為腫毒，時疫，疙瘩，頭面洪腫，咽嗌，填塞，水藥不下，一切危
惡，疫癘。

漏蘆，升麻，大黃，黃芩，藍葉，玄參（等分）。

右咀，每服二錢，水煎服，腫熱甚加芒硝二錢。

消毒丸。

治時毒疙瘩惡證。

大黃，牡蠣，僵蠶（炒等分）。

右為末，煉蜜丸，如彈子大，新水化一丸，內加桔梗大力子湯尤妙。

潔古雄黃丸。

辟時疾，可與病人同床傳，著衣服亦不相染。

雄黃（一兩研），赤小豆（炒），丹參，鬼箭羽（各二兩）。

右為細末，蜜丸，每服五丸，空心溫水下。

  ==火六。

火，陰虛火動難治，火鬱當發看何經，輕者可降，重者則從其性而升之，實火可瀉
黃連解毒之類，虛火可補，小便降火極速，凡氣有餘便是火，不足者是氣虛，火急
甚重者必緩之，以生甘草兼瀉兼緩，參朮亦可，人壯氣實火盛顛狂者，可用正治，
或硝黃冰水之類，人虛火盛狂者，以生薑湯與之，若投冰水正治立死，有補陰即火
自降，炒黃柏，生地黃之類，凡火盛者不可驟用涼藥，必兼溫散。

可發有二，風寒外來者，可發鬱者，可發氣從邊起者，乃肝火也，氣從臍下起者，
乃陰火也，氣從腳起入腹如火者，乃虛之極也，蓋火起於九泉之下多死（一法），
用附子末津調塞湧泉穴，以四物湯加降火藥服之妙，陰虛證本難治，用四物湯加炒
黃柏降火補陰，龜板補陰，乃陰中之至陰也，四物加白馬脛骨降陰中火，可代黃連
黃芩，黃連，黃芩，梔子，大黃，黃柏降火，非陰中之火不可用，生甘草緩火邪，
木通下行瀉小腸火，人中白瀉肝火，須風露中二三年者，人中黃大涼治疫病，須多
年者佳，中氣不足者味用甘寒，山梔子仁大能降火，從小便泄去，其性能屈曲下降
，人所不知，亦治痞塊中火邪。

入方。

左金丸。

治肝火，一名回令丸。

黃連（六兩一本作芩），吳茱萸（一兩或半兩）。

右為末，水丸或蒸餅丸，白湯下五十丸。

附錄，諸熱瞀瘈，暴瘖，冒昧，躁擾，狂越，罵詈，驚駭，胕腫疼酸，氣逆衝上，
禁慄如喪神守，啑嘔，瘡瘍，喉痹，耳鳴及聾嘔涌，溢食不下，目昧不明，暴注，
瘈，暴瘍，暴死，五志七情過極，皆屬火也，火者有二，君火，人火也，曰相火
，天火也，火內陰而外陽主乎動者也，故凡動皆屬火，以名而言，形質相生，配於
五行，故謂之君，以位而言，生於虛無守位稟命因動而見故，謂之相腎肝之陰，悉
其相火，東垣曰，相火元氣之賊火，與元氣不相兩立，一勝則一負，然則如之何，
則可使之無勝負乎，周子曰，神發知矣，五性感動而萬事出，有知之後，五者之性
為物所感不能不動，謂之動者，即內經五火也，相火易起，五性厥陽之火，相扇則
妄動矣，火起於妄，變化莫測，無時不有，煎熬真陰，陰虛則病陰，絕則死，君火
之氣，經以暑與熱言之，相火之氣，經以火言之，蓋表其暴悍酷烈有甚於君火者也
，故曰相火元氣之賊，周子又曰，聖人定之以中正仁義而主靜，朱子亦曰，必使道
心常為一身之主，而人心每聽命焉，此善處乎火者，人心聽命於道心而又能主之以
靜，彼五火將寂然不作而相火者，惟有裨補造化而為生生不息之運用爾，何賊之有
。

  ==附方。

東垣瀉陰火升陽湯。

治肌熱煩熱，面赤，食少，喘咳，痰盛。

羌活，甘草（炙），黃耆，蒼朮（各一兩），升麻（八錢），柴胡（兩半），人參
，黃芩（各七錢），黃連（酒炒半兩），石膏（兩半）。

右咀，每服一兩或半兩，水煎，此藥發脾胃火邪，又心膽肝肺膀胱藥也，瀉陰火
升發陽氣，榮養氣血者也。

升陽散火湯。

治男子婦人四肢發熱，肌熱，筋痹熱，骨髓中熱，發困熱如燎，捫之烙手，此病多
因血虛而得之，或胃虛過食冷物，抑遏陽氣於脾土，火鬱則發之。

升麻，葛根，獨活，羌活（各半兩），防風（二錢半），柴胡（八錢），甘草（炙
三錢），人參，白芍（各半兩），甘草（生二錢）。

右咀，每服半兩或一兩，水煎，稍熱服。

地骨皮散。

治渾身壯熱，脈長而滑，陽毒火熾發渴。

地骨皮，茯苓（各半兩），柴胡，黃芩，生地，知母（各一兩），石膏（二兩），
羌活，麻黃（各七錢半有汗並去之）。

右咀，每服一兩，入薑煎。

黃連解毒湯，見暑類。

丹溪心法卷一終。

  ==大標題==  丹溪心法卷二  元  丹溪朱震亨著。

  ==斑疹七。

斑屬風熱挾痰而作，自裏而發於外，通聖散中消息當以微汗散之，切不可下，內傷
斑者，胃氣極虛，一身火遊行於外所致，宜補以降於陰證，略例中求之，發斑似傷
寒者，痰熱之病，發於外微汗以散之，若下之非理。疹屬熱與痰在肺，清肺火降痰
，或解散出汗，亦有可下者，疹即瘡疹，汗之即愈，通聖散中消息之。癮疹多屬脾
，隱隱然在皮膚之間，故言癮疹也，發則多痒，或不仁者，是兼風兼溼之殊，色紅
者兼火化也，黃瓜水調伏龍肝去紅點斑。

戴云，斑有色點而無頭粒者是也，疹浮小有頭粒者，隨出即收，收則又出是也，非
若斑之無頭粒者當明辨之。

附錄，斑疹之病其為證各異，瘡發焮腫於外者，屬少陽三焦相火也，謂之斑，小紅
靨行皮膚之中，不出者屬少陰君火也，謂之疹，又傷寒陽證發斑有四，惟溫毒發斑
至重，紅赤者為胃熱也，紫黑者為胃爛也，一則下早，一則下晚之，乃外感熱病發
斑也，以玄參，升麻，白虎等藥服之，陰證發斑亦出背胸，又出手足，亦稀少而微
紅，若作熱證，投之涼藥大誤矣，此無根失守之火聚於胸中，上獨薰肺傳於皮膚而
為斑點，但如蚊蚋，虱蚤，咬形狀而非錦紋也，只宜調中溫胃，加以茴香，芍藥或
以大建中之類，其火自下，斑自消退，可謂治本而不治標也。

入方。

調中湯。

治內傷外感而發陰斑。

蒼朮（一錢半），陳皮（一錢），砂仁，藿香，芍藥（炒），甘草（炙），桔梗，
半夏，白芷，羌活，枳殼（各一錢），川芎（半錢），麻黃，桂枝（各半錢）。

右咀，薑三片，水煎服。

消毒犀角飲子。

治斑及癮疹。

牛蒡子（六錢），荊芥，防風（各三錢），甘草（一錢）。

右咀，水煎。

通聖散（出丹溪經驗方）。

川芎，當歸，麻黃，薄苛，連翹，白芍，黃芩，石膏，桔梗（一兩），滑石（三兩
），荊芥，梔子，白朮（二錢半），甘草。

右剉，水煎服，如身疼加蒼朮，羌活，痰嗽加半夏，每服細末三錢，生薑三片，擂
細，盪起，煎沸服之。

玄參升麻湯。

斑在身，治汗下吐後毒不散，表虛裏實，發於外，甚則煩燥譫妄。

玄參，升麻，甘草（等分）。

右咀，水煎。

化斑湯。

治傷寒汗吐下後斑發脈虛。

白虎湯加人參，守真再加白朮。

右咀時時煎服。

大建中湯。

黃耆，當歸，桂心，芍藥（各二錢），人參，甘草（各一錢），半夏，黑附（炮去
皮各二錢半）。

右咀，每服五錢，水二盞，薑三片，棗二枚，煎食前服。

  ==瘧八。

瘧疾有風暑，食痰，老瘧，瘧母，大法風暑當發汗，夏月多在風涼處，歇遂閉其汗
而不泄故也，惡飲食者，必自飲食上得之，無汗者要有汗散邪為主帶補，有汗者要
無汗正氣為主帶散，一日一發者受病一月，閒日一發者受病半年，三日一發者受病
一年，二日連發住一日者氣血俱病，瘧病感虛者，須以人參，白朮一二帖，托在住
氣不使下陷後使他藥，內傷挾外邪同發內，必主痰，外以汗解散二陳湯加柴胡，黃
芩，常山，草果煎服，久瘧不得汗者，二陳湯加檳榔，倍蒼朮，白朮一方，加柴胡
，葛根，川芎一補一發不可直截，老瘧病此係風暑於陰分，用血藥引出陽分，則散
入方宜。

川芎，撫芎，紅花，當歸，炒柏，白朮，蒼朮，甘草，白芷。

右剉水煎，露一宿次早服。

治瘧一日閒一日發者補藥帶表藥，後以截瘧丹截之，若在陰分者，用藥掣起陽分，
方可截，即前藥之屬。

充案瘧在陰分須徹起陽分者，即格致論中云，臟傳出至腑亂而失期也，又當因其汗
之多寡而為補養升發之術，下陷謂陽氣下陷，八陰血中無午要有汗，多用川芎，蒼
朮，乾葛，升麻，柴胡之屬，此知溪治瘧之微旨，學者所當知也。

截瘧常山飲。

穿山甲（炮），草果，知母，檳榔，烏梅，甘草（炙），常山。

右咀，水酒一大碗煎半碗，露一宿，臨發日，早服，得吐為順，一云加半夏，柴
胡去穿山甲，如吐加厚朴，又或加青皮，陳皮。

又方。

柴胡，草果，常山，知母，貝母，檳榔。

右用酒水同煎，露一宿，臨發前二時服。

又治瘧母，此藥消導。

青皮，桃仁，紅花，神，麥芽，鱉甲（醋煮為君），三稜，莪朮，海粉，香附（
並用醋煮）。

右為末，丸如梧子大，每服五七十丸，白湯下。

又治瘧寒熱頭痛如破，渴飲冰水，外多汗出。

人參，白朮，黃耆，黃芩，黃連，山梔，川芎，蒼朮，半夏，天花粉。

右咀，水二鍾，薑三片煎服。

又治瘧病發渴。

生地，麥門冬，天花粉，牛膝，知母，葛根，炒柏，生甘草。

右咀，水煎。

截瘧青蒿丸。

青蒿（半斤），冬瓜葉，官桂，馬鞭草。

右焙乾為末，水丸胡椒大，每一兩分四服，於當發之前一時服盡，又云青蒿一兩，
冬青葉二兩，馬鞭草二兩，桂二兩，未知孰是，姑兩存之以俟知者。

截瘧。

檳榔，陳皮，白朮，常山（三錢），茯苓，烏梅，厚朴（各一錢半）。

右咀，作二服，水酒各一鍾，煎至一鍾，當發前一日一服，臨發日早一服，服後
少睡片時。

又瘧疾後。

白朮，半夏（一兩），黃連（半兩），白芍（三錢），陳皮（半兩）。

右為末，粥丸梧子大，每服六十丸，薑湯下。

附錄，世用砒霜，辛毒不可輕用，俗謂脾寒，此因名而迷其實也，苟困飲食所傷而
得亦未必全是寒，況其他乎，在其陽分者易治，陰分者難治，瘧母必用毒藥消之，
行氣消堅為主，東垣謂寒瘧屬太陽，熱瘧屬陽明，風瘧屬少陽，在三陰經則不分，
總曰溫瘧此言是，但三陰經說不明，作於子午卯酉日者少陰瘧也，寅申已亥日者厥
陰瘧也，辰戍丑未日者太陰瘧也。

瘧脈多弦，但熱則弦而帶數，寒則弦而帶遲，亦有病久而脈極虛微而無力似乎不弦
，然而必於虛微之中見弦，但不搏手耳，細察可見也。

瘧又名痁疾者，其證不一，素問又有五臟瘧，六腑瘧，詳矣，初得病勢正熾，一二
發間未宜遽截，不問寒熱多少，且用清脾飲，或草果飲，或二陳湯加草果半錢，或
平胃加草果半錢，柴胡半錢，又或養胃湯加川芎，草果各半錢，熱少者進取微汗，
寒多者宜快脾湯服後，寒仍多者養胃湯加附子，桂枝各半錢，獨寒尤宜，不效則七
棗湯，熱多者，宜驅瘧飲或參蘇飲，每服加草果半錢，大熱不除，宜小柴胡湯，渴
甚者，則以五苓散入辰砂少許，獨熱無寒，亦與小柴胡湯，熱雖劇不甚渴者，本方
加桂四分，或以柴胡桂薑湯候可截則截之，久瘧瘧母不愈者，宜四獸飲間服山甲湯
。

  ==閑方。

清脾湯。

青皮，厚朴，白朮，草果，柴胡，茯苓，黃芩，半夏，甘草（炙等分）。

右剉末二盞，生薑三片，棗一枚煎，忌生冷油膩。

七棗湯。

附子（一箇炮，又以鹽水浸再炮，如此七次，去皮臍，又方川烏代附子，以水調陳
壁土為糊，浸七次）。

右剉分作二服，水二鍾，薑七片，棗七枚煎七分，當發日早溫服。

驅瘧飲。

前胡，柴胡（各四兩），桂心，桔梗，厚朴，半夏（各三兩），黃著，乾薑（炮）
，甘草（炙各二兩）。

右剉，水二盞，生薑三片，棗四箇煎。

山甲湯。

川山甲，木鱉子（等分）。

右為末，每服二錢，空心溫酒調下。

人參，白朮，茯苓，甘草（減半），陳皮，草果，半夏，棗子，烏梅，生薑（等分
）。

右剉，同薑棗以鹽少許淹食頃，厚皮紙裹，以水潤濕，慢火煨令香，熟焙乾，每服
半兩，水煎，未發前並進數服。

有汗要無汗正氣為主，小柴胡加桂或白虎加桂，無汗要有汗散邪為主，帶補桂枝加
黃耆知母石膏湯，或人參柴胡飲子，熱多寒少，目痛多汗，脈大以大柴胡湯，微利
為度，餘邪未盡，以白芷石膏三物湯以盡其邪。

六和湯。

人參，知母，草果，貝母，烏梅，白芷，檳榔，柴胡（各一錢用酒拌），常山（二
錢）。

右剉，水煎，薑三片，棗一箇。

秘方清脾丸。

治瘧三日一發，或十日一發。

薑黃（三錢），白朮（一兩半），人參，檳榔，草果，莪朮（醋炒），厚朴（各半
兩），黃芩，半夏，青皮（各一兩），甘草（三錢）。

右為末，飯丸如梧子大，每六十丸食遠白湯下，日二服。

紅丸子。

消食瘧。

胡椒（一兩），阿魏（一錢醋化），莪朮，三稜（醋煮一伏時各二兩），青皮（炒
三兩）。

右為末，另用陳倉米末，同阿魏醋煮糊丸，梧子大，炒土硃為衣，每服七十丸，薑
湯下。

二陳湯，見中風類。

草果飲子。

草果，川芎，紫蘇葉，白芷，良薑，炙甘草，青皮（去白炒），陳皮（去白）。

右等分為粗末，每服三錢，水一盞，煎至七分，去查，溫服，留查兩服併一服，當
發日進三服，不以時。

人參養胃湯。

平胃散加人參，茯苓，半夏，草果，霍香，生薑，烏梅。

參蘇飲。

陳皮（去白），枳殼（麩炒），桔梗，甘草（炙），木香（各半兩），半夏，乾葛
，蘇葉，前胡，人參，茯苓（各七錢半一方不用木香）。

右剉，每服五錢，水盞半，生薑七片，棗一枚煎，微熱服。

五苓散，見中暑類。

柴胡桂薑湯。

柴胡（八兩），桂枝，黃芩（各三兩），括蔞根（四兩），牡蠣（二兩），甘草（
炙三兩），乾薑（二兩）。

右剉，水煎，日三服，煩汗出愈。

小柴胡湯。

柴胡（八兩），黃芩，人參，甘草（炙各三兩），半夏（三兩）。

右剉，每五錢，水盞半，生薑五片，棗一枚，煎服，不拘時。

白虎加桂枝湯。

治溫瘧。

知母（六兩），甘草（炙二兩），石膏（四兩碎），桂枝（一兩），粳米（六合）
。

右剉，水煎，日三，汗出愈。

小柴胡加桂湯。

本方去人參，加桂一兩。

桂枝加黃耆知母石膏湯。

本方加黃耆，知母，石膏各四錢半。

大柴胡湯。

柴胡（八兩），黃芩，赤芍（各三兩），大黃（一兩），半夏（兩半），枳實（半
兩麩炒）。

右剉，每五錢，水盞半，生薑五片，棗一枚，煎服無時。

白芷石膏三物湯。

白芷（一兩），知母（一兩七錢），石膏（四兩）。

右為粗末，每半兩，水一盞半，煎一盞，溫服。

  ==痢九

痢赤屬血，白屬氣，有身熱，後重，腹痛，下血，身熱挾外感，小柴胡湯去人參，
後重積與氣墜下之故兼升消，宜木香檳榔丸之類，不愈者用蓁丸皂角子煨大黃，當
歸，桃仁，黃連，枳殼，若大腸風盛可作丸服，保和丸，亦治因積作後重者，五日
後不可下，蓋脾胃虛故也，後重窘迫者當和氣，木香檳榔，腹痛者，肺金之氣鬱在
大腸之間，如實者以劉氏之法下之，虛則以苦梗開之，然後用治痢藥，氣用氣藥，
血用血藥，有熱用黃芩，芍藥之類，無熱腹痛或用溫藥，薑桂之類，下血四物為主
，下血多主食積與熱，或用朴硝者，青六丸，治血痢效，痢疾初得一二日間，以利
為法，切不可便用止澀之藥，若實者，調胃承氣，大小承氣，三乙承氣下之，有熱
先退熱，然後看其氣病血疾加減用藥，不可便用參朮，然氣虛者可用，胃虛者亦用
之，血痢久不愈者，屬陰虛，四物湯為主，涼血和血當歸桃仁之屬，下痢久不止發
熱者屬陰虛，用寒涼藥必兼升散藥併熱藥，下痢大孔痛者因熱流於下也，以木香，
檳榔，黃連，黃芩，炒乾薑，噤口痢者，胃口熱甚故也，大虛大熱用香連丸，蓮肉
各一半，共為末，米湯調下，又方人參二分，薑炒黃連一分為末，濃煎，終日細細
呷之，如吐則再服，但一呷下咽便開，人不知此，多用溫熱藥甘味，此以火濟火，
以滯濟滯，封臍引熱下行，用田螺肉搗碎入麝香少許盦臍內，下痢不治之證，下如
魚腦者半死半生，下如塵腐色者死，下純血者死，下如屋漏水者死，不如竹筒注者
不治，赤痢乃自小腸來，白痢乃大腸來，皆濕熱為本，赤白帶濁同法，下痢有風邪
下陷，宜升提之，蓋風傷肝，肝主木故也，有濕傷血宜行濕清熱，內經所謂身熱則
死，寒則生，此是大概言必兼證詳之方，今豈無身熱而生寒而死者，脈沉小留連或
微者易治，洪大數者難治也，脈宜滑大不宜弦急，仲景治痢可溫者五法，可下者十
法，或解表，或利小便，或待其自已，還分易治，難治，不治之證，至為詳密，但
與瀉同立論不分，學者當辨之，大孔痛一日溫之，一日清之，按久病身冷脈沉小者
宜溫，暴病身熱脈浮洪者宜清，宜補，有可吐亦有可汗可下者，初得之時元氣未虛
，必推蕩之，此通因通用之法，稍久氣虛則不可下，壯實初病宜下，虛弱衰老久病
宜升之，先水瀉後濃血，此脾傳腎賊邪難愈，先膿血後水瀉，此腎傳脾微邪易愈，
下痢如豆汁者，濕也，蓋脾腎為水穀之海，無物不受常兼四藏，故五色之相雜，當
先通利，此迎而奪之之義，如虛者亦宜審之因熱而作，不可用巴豆，如傷冷物者，
或可用，宜謹慎，又有時疫作痢一方一家之內，上下傳染相似，卻宜明逆氣之勝復
以治之。

戴云，痢雖有赤白二色，終無寒熱之分，通作濕熱治，但分新舊，更量元氣用藥，
與赤白帶同。入方。

黃連，滑石，生地，白芍，蒼朮，白朮，當歸，青皮，條芩。

右剉，水煎，裏急後重，炒黃連，滑石，加桃仁，檳榔，甚者大黃，嘔者用薑汁，
半夏。

又方。

乾薑（一錢），當歸（二錢半），烏梅（三箇），黃柏（一錢半），黃連（一錢）
。

右剉，作一服，水煎，食前，若水瀉可等分用，或加枳殼。

又方。

治熱與血。

大黃，黃連，黃芩，黃柏，枳殼，當歸，芍藥，滑石，桃仁，甘草，白朮（等分）
。

右為末，或湯調或作丸，用麵糊，或神糊丸服，一本云，誤服熱藥，澀藥毒犯胃
者，當明審以袪其毒。

治白痢。

蒼朮，白朮，神，茯苓，地榆，甘草。

右剉，水煎。

治赤痢。

地黃，芍藥，黃柏，白朮。

右剉，水煎，腹痛加枳殼，厚朴，後重加滑石，木香，檳榔，有熱加黃芩，山梔。

又治痢方。

滑石（一兩），蒼朮（半兩），川芎（三錢），桃仁（活法用），芍藥（半兩炒）
，甘草（一錢）。

右為末，薑一片，擂細煎，滾服。

又方。

孫郎中因飲水過多腹脹瀉痢帶白。

蒼朮，白朮，厚朴，茯苓，滑石。

右咀，水煎，下保和丸，又云加炒甘草。

又方。

痢後腳弱漸細者。

蒼朮，酒芩，白芍（各二兩半），酒柏（炒半兩）。

右為末，粥丸，以四物湯加陳皮，甘草，水煎送下。

又方。

痢後腰痛，兩腳無力。

陳皮，半夏，白芍（各一錢），茯苓，蒼朮，當歸，酒芩（各半錢），白朮，甘草
（各二錢）。

右咀，作一服，薑煎，食前。

又方。

治小兒八歲下痢純血，作食積治。

蒼朮，白朮，黃芩，滑石，白芍，茯苓，甘草，陳皮，神（炒）。

右咀，水煎，下保和丸。

  ==治痢十法。

其或惡寒，發熱，身首此俱痛，此為表證，宜微汗和解，用蒼朮，川芎，陳皮，芍
藥，甘草，生薑三片煎，其或腹痛後重，小水短下積，此為裏證，宜和中疏氣，用
炒枳殼，製厚朴，芍藥，陳皮，滑石，甘草煎，其或下墜異常，積中有紫黑血，而
又痛甚，此為死血證，法當用擂細桃仁，滑石行之，或口渴及大便口燥辣，是名挾
熱即加黃芩，或口不渴，身不熱喜熱，手熨盪是名挾塞，即加乾薑，其或下墜在血
活之後，此氣滯證，宜於前藥加檳榔一枚，其或在下則纏住，在上則嘔食，此為毒
積未化，胃氣未平證，當認其寒則溫之，熱則清之，虛則用參朮補，毒解積下食自
進，或其力倦，自覺氣少，惡食，此為挾虛證，宜加白朮，當歸，身虛甚者加人參
，又十分重者，止用此一條加陳皮補之，虛回而痢自止，其或氣行血和積少，但虛
坐努責，此為無血證，倍用當歸身尾，卻以生芍藥，生地，生桃仁佐之，復以陳皮
和之，血生自安，其或纏墜退減十之七八，穢積已盡，糟粕未實，當炒芍藥，炒白
朮，炙甘草，陳皮，茯苓煎湯，下固腸丸三十粒，然固腸丸性燥，恐尚有滯氣未盡
行者，但當單飲此湯固腸丸未宜，用蓋固腸丸有去濕實腸之功，其或痢後糟粕未實
，或食粥稍多，或飢甚方，食腹中作痛，切不可驚恐，當以白朮，陳皮各半煎湯和
之自安，其或久痢後體虛氣弱，滑下不止，又當以藥澀之，可用訶子肉，豆蔻，白
礬，半夏，甚者添牡蠣可擇用之，然須用陳皮為佐，恐大澀亦能作痛，又甚者灸天
樞，氣海，右前方用厚朴專瀉滯凝之氣，然厚朴性大溫而散氣，久服大能虛人，滯
氣稍行即去之，餘滯未盡，則用炒枳殼，陳皮，然枳殼亦能耗氣，比之朴稍緩，比
陳皮稍重，滯氣稍退當去之，只用陳皮以和眾藥，然陳皮去白，有補瀉之功，若為
參朮之佐，亦純作補藥用，凡痢疾，腹痛必以白芍藥甘草為君，當歸，白朮為佐，
惡寒痛者加桂，惡熱痛者加黃柏，達者更能參以歲氣時令用藥，則萬舉萬全，豈在
乎執方而已哉。

附錄，痢有氣虛兼寒熱，有食積，有風邪，有熱，有濕，有陽氣下陷，而感受不一
，當分治瀉輕，痢重，諸有積，以肚熱纏痛推之，諸有氣以肚如蟹渤驗之，究其受
病之源抉之，對病之劑，大要以散風邪，行滯氣，開胃脘為先，不可遽用肉豆蔻，
訶子，白朮輩，以補住寒邪，不可投米殼，龍骨輩，以閉澀腸胃，邪得補而愈盛，
故證變作，所以日夕淹延而未已也，若升散者，以胃風湯，防風芍藥湯，神朮散，
蒼朮防風湯，敗毒散皆可汗之，攻裏若有濕者用導水丸，兼鬱承氣湯和中丸，若積
滯用聖餅子脾積丸，冷積用局方蘇感丸，若濕熱甚者，宜宣明玄青膏，若後重窘迫
用木香檳榔丸，色白者屬氣，赤白者屬氣血受病，赤黑相兼屬濕熱，青綠雜色屬風
與火濕，下血者當涼血，當歸生地，赤者屬血，保命集四物湯加槐花，黃連，米殼
醋炒，下痢脈沉弱而腹痛，用薑附湯加對五苓理中，又機要漿水散，若青色者寒兼
風，若陽氣下陷者，以升陽益胃湯加桔梗，醋沃南星，用梅葉外貼眉攢極效，起泡
便止，下痢若濕盛勝濕者，以平胃散對五苓散最可，或芎丸，老人奉養太過，飲
食傷脾為脾泄機要，白朮芍藥湯，濕勝仙朮炒用，若陰陽不分，當滲泄以五苓之類
，或單用芣苡實炒為末，米飲調二錢，若氣血俱虛神弱者，以人參，白朮，當歸，
芍藥，炒茯苓，少加黃連，服之，或錢氏白朮散，又或十補湯佳，若暑痢而脈虛者
，香薷飲，或清暑益氣，又或六和湯薷香正氣，各加木香半錢，名木香交加散，若
白痢下如凍膠，或鼻涕，此屬冷痢，宜除濕湯加木香一錢，虛弱者與十補湯，赤痢
發熱者，以敗毒散加陳蒼米一撮煎，下痢小便不通者，黃連阿膠丸為最。

  ==附方。

胃風湯。

治風冷入於腸胃，泄下鮮血，或腸胃濕毒下如豆汁，或瘀血。

人參，茯苓，川芎，當歸，桂，白朮，白芍（等分）。

右剉，水煎，入粟米百餘粒同煎，腹痛加朮香。

噤口痢。

石蓮肉（日乾）。

右為末，服二錢，陳倉米調下，便覺思食，仍以日照東方壁土炒真橘皮為末，薑棗
界煎佐之。

戴人木香檳榔丸。

木香，檳榔，青皮，陳皮，廣木，枳殼，黃連，黃柏，大黃（各半兩），丑末，香
附（各二兩）。

右為末，水丸梧子大，每五十六丸，煎水下，量虛實與之，紺珠多三稜，黃芩，當
歸，分兩不同。

調胃承氣湯。

芒硝（半兩），甘草（炙二兩），大黃（四兩去皮酒洗）。

右剉，每服臨期斟酌多少，先煮二味，熟去查，下硝，上火煮二三沸，頓服之。

大承氣湯。

大黃（四兩如棋子大酒洗），厚朴（八兩薑製），枳實（大者五枚炒），芒硝（二
合）。

每服看證斟酌多少，先煮二物至七分，去查，內大黃煮八分去查，內芒硝，煎一二
溫服。

小承氣湯。

大黃（四兩），厚朴（二兩薑炒），枳實（大者三枚炒）。

右剉，看證斟酌多少用之。

防風芍藥湯。

防風，芍藥，黃芩（各兩）。

右咀，每服半兩水煎服清。

神朮散。

蒼朮（一斤），本，川芎（各六兩），羌活（四兩），粉草，細辛（一兩六錢）
。

右為粗末，每服三錢，薑三片煎，要出汗加蔥白。

蒼朮防風湯。

蒼朮（二兩），防風（一兩），薑七片煎。

敗毒散。

羌活，獨活，人參，甘草（炙），柴胡，前胡，茯苓，枳殼（麩炒），川芎，桔梗
（等分）。

右剉，每服四錢，水一盞，薑三片，薄苛五葉，熱服，寒多則熱服，熱多則溫服，
濕加白朮，腳痛加天麻。

神芎導水丸。

大黃，黃芩（二兩），丑未，滑石（四兩）。

右為末，滴水丸，每四五十丸，溫水下。

和中丸。

白朮（二兩四錢），厚朴（二兩），陳皮（一兩六錢），半夏（泡一兩），檳榔（
五錢），枳實（五錢），甘草（四錢），木香（二錢）。

右用生薑自然汁，浸蒸餅為丸，每三十丸溫水下，食遠。

聖餅子。

黃丹（二錢），定粉（三錢），佗僧（二錢），舶上硫黃（三錢），輕粉（少許）
。

右為細末，入白麵四錢，滴水和為指尖大捻作餅子，陰乾，食前漿水磨化服之，大
便黑色為妙。

蘇感丸。

以蘇合香丸與感應丸二藥和勻，如粟米大，每五丸淡薑湯空心下。

宣明玄青膏。

黃連，黃柏，大黃，甘遂，芫花（醋拌炒），大戟（各半兩），丑頭末（二兩），
輕粉（二錢），青黛（一兩）。

右為末，水丸，小豆大，初服十丸，每服加十丸，日三，以快利為度。

保命集四物湯。

本方內加槐花，黃連，御米殼等。

薑附湯。

理中湯（並見中寒類）。

五苓散（見中暑類）。

漿水散。

半夏（一兩湯洗），附子（半兩炮），乾薑（一作乾生薑），桂，甘草（炙各五錢
），良薑（二錢半）。

右為細末，每服三五錢，漿水二盞，煎至半盞，和滓，熱服。

升陽益脾湯。

羌活，獨活，防風（各半兩），柴胡，白朮，茯苓（渴勿用），澤瀉（各三錢），
黃耆（二兩），人參，半夏，甘草（炙各一兩），黃連（一錢），陳皮（四錢），
白芍（五錢）。

右咀，每服三錢，水煎，入薑棗溫服。

麵藭丸。

川芎，神，白朮，附子（炮等分）。

右為細末，麵糊丸，梧子大，每服三五十丸，溫米飲下，此藥亦治飧治。

機要白朮芍藥湯。

白朮，芍藥（各一兩），甘草。

右剉，每服一兩水煎。

錢氏白朮散。

人參，白茯苓，白朮，木香，甘草，藿香（各一兩），乾薑。

右為粗末，水煎。

香薷飲。

清暑益氣湯（並見中暑類）。

六和湯（見霍亂類或加香薷厚朴）。

薷香正氣散（見中風類）。

黃連阿膠丸。

阿膠（炒二兩），黃連（三兩），茯苓（二兩）。

右水熬阿膠，膏搜和二末為丸，米飲下。

固腸丸（見婦人類）。

除濕湯（見瀉泄類）。

十全大補湯（見諸虛類）。

  ==泄瀉十。

泄瀉，有虛，火，氣虛，痰積，濕用四苓散加蒼朮，甚者蒼白二朮同加，炒用燥濕
兼滲泄，火用四苓散加木通，黃芩，伐火利小便，痰積宜豁之用海粉，青黛，黃芩
，神糊丸服之，在上者用吐提吞，在下陷者宜升提之，用升麻，防風，氣虛用人
參白朮炒芍藥升麻，食積二陳湯和澤瀉，蒼朮，白朮，山－－－川芎，或和保和丸
，瀉水多者仍用五苓散，久病大腸氣瀉用熟地黃半兩，炒白芍，知母各三錢，升麻
，乾薑各二錢，炙甘草一錢為末，粥丸，服之，仍用艾炷如－－於百會穴灸三壯，
脾瀉當補脾氣，健運復常用－－木四兩，炒神三兩，炒芍藥三兩半，冬月及春初
用肉蔻代之，或散，或湯，作餅子尤佳，食積作瀉宜再下之，神，大黃作丸子服
，脾泄已久，大腸不禁，此脾已脫，宜急澀之，以赤石脂，肉豆蔻，乾薑之類。

戴云，凡瀉水腹不痛者，是濕飲食入胃不住，或完殼不化者是氣虛，腹痛瀉水腸鳴
痛一陣瀉一陣是火，或瀉時，或不瀉，或多或少是痰，腹痛甚而瀉，瀉後痛減者，
是食積。

入方。

一老人奉養太過飲食傷脾，常常泄瀉，亦是脾泄。

黃芩（炒半兩），白朮（炒二兩），白芍（酒拌炒），半夏（各一兩泡），神（
炒），山楂（炒各一兩半）。

右為末，青荷葉包飯燒熟，研丸，如梧子大，食前白湯下。

一老人年七十，面白，脈弦數，獨胃脈沉滑，因飲白酒作痢，下血淡膿水，腹痛，
小便不利，裏急後重，參朮為君，甘草，滑石，檳榔，木香，蒼朮為佐，下保和丸
二十五丸，第二日前證俱減，獨小便不利，以益元散與之安。

治痛泄。

炒白朮（三兩），炒芍藥（二兩），炒陳皮（兩半），防風（一兩），久瀉加升麻
六錢。

右剉，分八帖，煎水或丸服。

止瀉方薑丸。

隔年陳麥麵作（二兩炒又一兩），茴香（五錢），生薑（二兩又一兩）。

右為末，或丸，每服五七錢，白湯下。

又方。

肉豆蔻（五錢），滑石（夏二兩半秋二兩春冬一兩二錢半）。

右為末，飯丸或水調服。

清六丸。

去三焦濕熱，治泄瀉，多與清化丸同用，並不單用，兼治產後腹痛，或自利者，能
補脾補血，亦治血痢。

六一散（一斗），紅曲（炒半兩活血又云二兩半）。

右為末，飯丸梧子大，每五七十丸，白湯下。

又方

治泄瀉，或嘔吐。

又以六一散，生薑汁入湯調服。

附錄，寒泄寒氣在腹，攻刺作痛，洞下清水，腹內雷鳴，米飲不化者，理中湯，或
吞大已寒丸，宜附子桂香丸，畏食者八味湯，熱瀉糞色赤黃，肛門焦痛，糞出穀道
猶如湯澆，煩渴小便不利，宜五苓散吞香連丸，濕瀉由坐臥濕處，以致濕氣傷脾土
不克水，梅雨久陰多有此病，宜除濕傷吞戊已丸，佐以胃芩湯，重者木附湯，傷食
瀉因飲食多過有傷脾氣遂成泄瀉，其人必噫氣如敗卵臭，宜治中湯加砂仁半錢，或
吞感應丸尤當，有脾氣久虛不受飲食者，食畢即腸鳴腹急，盡下所食物纔方寬快，
不食則無事，俗名錄食瀉，經年不愈，宜快脾丸三五粒，因傷於酒，每晨起必瀉者
，宜理中湯加乾葛，或吞酒煮黃連丸，因傷麵而瀉者，養胃湯加葡蘿子炒研破一錢
，痛者更加木香半錢，瀉甚者去藿香加炮薑半錢，有每日五更初洞瀉，服止瀉藥並
無效，米飲下五味丸，或專以五味子煎飲，亦治脾腎瀉，雖省節飲食忌口，但得日
間上，半夜無事，近五更其瀉復作，此病在腎，俗呼為脾腎瀉，分水飲下二神丸，
及椒朴丸，或平胃散下小茴香丸，病久而重，其人虛甚，宜椒附湯，暑瀉因中暑熱
者，宜胃苓湯，或五苓散加車前子末少許甚效，世俗類用澀藥治痢與瀉，若積久而
虛者，或可行之，初得之者必變他疾，為禍不小，殊不知多因於濕，惟分利小水最
為上策。

  ==附方。

四苓散（即五苓去桂）。

五苓散，益元散（並見中暑類）。

理中湯（見中寒類）。

大己寒丸。

苾撥，肉桂（四兩），乾薑（炮），高良薑（各六兩）。

右為末，水煮麵糊丸，梧子大，每三十丸空心米飲吞下。

八味湯。

吳茱萸（湯洗七次），乾薑（炮各二兩），陳皮，木香，肉桂，丁香，人參，當歸
（洗焙各一兩）。

右剉，每四錢，水一盞，煎七分，溫服。

香連丸。

黃連（去鬚十兩用吳茱萸五兩同炒，赤色去茱萸不用），木香（二兩四錢，不見火
）。

右為末，醋糊丸，梧子大，每二十丸空心米飲下。

升陽除濕湯。

升麻，柴胡，防風，神，澤瀉，豬苓（各半兩），蒼朮（一兩），陳皮，甘草（
炙），大麥柏麵（各三錢）。

右作一服，水煎飯，熱服，胃寒腸鳴加益智仁，半夏各半錢，薑棗煎，非腸鳴不用
。

戊已丸。

治胃經受熱泄痢不止。

黃連，吳茱萸（去梗炒），白芍（各五兩）。

右為末，麵糊丸，梧子大，每三十丸米飲下。

胃苓湯。

夏秋之間脾胃傷冷，水穀不分，泄瀉不止。

五苓散，平胃散。

右合和薑棗煎，空心服。

朮附湯（和劑）。

甘草（二兩），白朮（四兩），附子（炮一兩半）。

右剉，每服三錢，薑五片，棗一枚煎，空心服。

治中湯（見脾胃類）。

感應丸（出寶鑑）。

木香，肉豆蔻，丁香（各一兩半），乾薑（炮一兩），巴豆（七十個去皮心膜研出
油），杏仁（百四個湯浸去皮尖研）。

右前四味為末，外入百草霜二兩研，與巴豆杏仁七味同和勻，用好蠟六兩溶化成汁
，以重絹瀝去粗，更以好酒一升，於銀石器內煮蠟數沸傾出，待酒冷其蠟自浮於上
，取蠟稱用，春夏修合，用清油一兩，銚內熬，令沬散香熟，次下酒煮蠟四兩同化
成汁，就銚內乘熱拌和前項藥末，秋冬修合，用清油一兩半，同煎煮熟成汁和勻藥
末成劑，分作小錠子油紙裏旋丸服之，每三十丸空心薑湯下。

保和丸（見積取類）。

酒蒸黃連丸。

黃連（半斤淨酒二升浸，以瓦器置上蒸至爛取出晒乾）。

右為末，滴水丸，每五十丸，食前溫水下。

養胃湯（見瘧類）。

五味子散。

治腎泄。

五味子（二兩），吳茱萸（半兩細粒綠色者）。

右二味，炒香熟為度，細末，每服二錢，陳米飲下，有一親識，每五更初曉時必溏
瀉一次，此名腎瀉，服此愈。

椒附丸（微義）。

椒紅（炒），桑螵蛸（炙），龍骨，山茱萸（取肉），附子（炮），鹿茸（酒蒸焙
）。

右為末，酒糊丸，每六十空心下。

二神丸。

破故紙（炒四兩），肉豆蔻（二兩生）。

右為末，以大肥棗四十九個，生薑四兩，切同煮，棗爛去薑，取棗肉，研膏入藥和
丸，每五十丸，鹽湯下。

  ==燥結十一。

燥結血少不能潤澤理，宜養陰。

入方治大腸虛秘而熱。

白芍（一兩半），陳皮，生地，歸身（兩），條芩，甘草（二錢），右為末，粥丸
，白湯下七八十丸。

附錄，凡人五味之秀者，養臟腑諸陽之濁者，歸大腸，大腸所以司出而不納也，今
停蓄蘊結獨不得舒導何哉，抑有由矣，邪入裏則胃有燥糞，三焦伏熱，則津液中乾
，此大腸挾熱然也，虛人臟冷而血脈枯，老人臟寒而氣道澀，此大腸之挾冷然也，
亦有腸胃受風涸燥秘澀，此證以風氣蓄而得之，若夫氣不下降而穀道難噫逆泛滿，
必有其證矣。

東垣諸論原附於此，今節不錄，觀者宜於東垣書中求之。  ==附方，理宜節去，姑
存以便閱者。

導滯通幽湯。

治大便難，幽門不通，上衝吸門不開，噎塞不便，燥秘氣不得下，治在幽門，以辛
潤之。

歸身，升麻，桃仁泥（各一錢），生地，熟地（各半錢），甘草（炙），紅花（各
三分）。

右作一服，水煎，食前調檳榔末半錢，或加麻仁泥一錢，加大黃，名當歸潤燥湯。

潤燥湯。

升麻，生地（各二錢），歸梢，生甘草，大黃（煨），熟地，桃仁泥，麻仁泥（各
一錢），紅花（半錢）。

右除麻仁桃仁另研，作一服，水煎，次下桃仁，麻仁煎，空心熱服。

活血潤燥丸。

治大便風秘，血秘，常常燥結。

歸梢（一錢），防風（三錢），大黃（紙裹煨），羌活（各一兩），桃仁（二兩研
如泥），麻仁（二兩五錢研），皂角仁（燒存性一兩五錢，其性得溫則滑，溫滑則
燥結自通）。

右除二仁，另研，外餘為末，後和勻蜜丸，梧子大，空心服，五十丸，白湯送下三
兩，服後以蘇子麻子粥，每日早晚食之，大便不致結燥，以磁器盛之，紙封無令見
風。

半硫丸。

治冷秘，風秘結，老人秘。

透明硫黃（研），半夏（洗七次等分）。

右為末，生薑糊丸，梧子大，每服二十丸，薑湯下，或用蔥白一條，薑三片，煎入
阿膠二片，溶開，食前空心送下。

麻仁丸。

治大便秘，風秘，脾約。

郁李仁，麻子仁（各六兩另研），大黃（二兩半以一半炒），山藥，防風，枳殼（
炒七錢半），檳榔（五錢），羌活，木香（各五錢半）。

右為末，蜜丸，梧子大，服七十丸，白湯下。

脾約丸。

麻仁（一兩一錢半研），枳實，厚朴，芍藥（各二兩），大黃（四兩蒸），杏仁（
去皮麩炒一兩二錢研）。

右為末，煉蜜丸，梧子大，服三五十丸，溫水下。

凡諸秘服藥不通，或兼他證，又或老弱虛極不可用藥者，用蜜熬入皂角末少許，作
挺以導之，冷秘生薑亦佳。

  ==霍亂十二。

內有所積，外有所感，致成吐瀉，仍用二陳湯加減，作吐以提其氣，此非鬼神皆屬
飲食，前人確論，乃陽不升，陰不降，乖隔而成，切莫與穀食，雖米飲一呷入口即
死，必待吐瀉過二三時，直至饑甚方可與稀粥，食之脈多伏欲絕，或吐瀉不徹，還
用吐藥提其氣起，或用樟木煎湯吐之亦可，大法主薑理中湯，最好不渴者可用，如
渴者用五花散，有吐者以二陳湯探吐，亦有可下者，轉筋不住，男子以手挽其陰，
女子以手牽乳近兩邊，此千金妙法也，轉筋皆屬乎血熱，四物湯加酒芩，紅花，蒼
朮，南星煎服，乾霍亂者最難治，死在須更升降不通，當以吐提其氣極是良方，世
多用鹽湯，此係內有物所傷，外有邪氣所遏，有用吐者，則兼發散之，義有用溫藥
解散者，不可用涼藥，宜二陳湯加解散藥。

二陳湯加，川芎，蒼朮，防風，白芷（又云白朮）。

右剉，薑五片，煎服。

治霍亂方。

蒼朮，厚朴，陳皮，葛根（各錢半），滑石（三錢），白朮（二錢），木通（一錢
），甘草（炙）。

又剉入薑煎湯下保和丸四五十丸。

戴云，霍亂者吐也，有聲有物，凡有聲無物而躁亂者謂之乾霍亂也。

附錄，霍亂之候，揮霍變亂起於倉卒，多因夾食傷寒，陰陽乖隔，上吐下利而燥擾
痛悶是其候也，偏陽則多熱，偏陰則寒，卒然而來危甚風燭，其濕霍亂死者少，乾
霍亂死者多，蓋因所傷之物，或因吐利而盡出則止，故死者少也，夫上不得吐，下
不得利，所傷之物擁閉正氣，關格陰陽，其死者多。

霍亂熱多而渴者五苓散，寒多而不飲水者理中湯，或有寒腹滿而痛，四肢拘急，轉
筋下利者，以理中湯加生附子，官桂，中暑霍亂煩燥大渴，心腹撮痛，四肢冷，冷
汗出，腳轉筋，用霍香散，千金云，轉筋者用理中湯加火煆石膏，若霍亂吐瀉，心
腹痛，先以鹽湯探吐後，服藿香正氣加木香半錢，若頻欲登圊不通者，更加枳殼一
錢，人於夏月多食瓜果，多飲冷，乘風以致食留不化，因食成痞，隔絕上下遂成霍
亂，以六和湯倍加藿香煎服，皆要藥也。

  ==附方。

六和湯。

砂仁，半夏，杏仁，人參，甘草（炙各一兩），赤茯苓，藿香，扁豆（炒），木瓜
（各三兩）。

右剉，每服五錢，水二鍾，生薑三片，棗一個煎，溫服，一本有香薷厚朴各四兩。

二陳湯（見中風）。

五零散（見中暑）。　　　丹溪心法

理中湯（見中寒）。　　　通通脈四逆飲方

藿香正氣散（見中風）　　之至妙者也。

通脈四逆湯。

治霍亂多寒，身冷，脈絕。

吳茱萸（二兩炒），附子（一兩炮），桂心，通草，細辛，白芍，甘草（炙各半兩
），當歸（二錢）。

右咀，每四錢，水酒各半，加生薑煎。

木瓜湯。

治霍亂吐下，舉體轉人腹則悶絕。

乾木瓜（一兩），吳茱萸（半兩），茴香，炙甘草（各一錢）。

右咀，每服四大錢，薑三片，蘇十葉煎。

  ==痰十三。

脈浮當吐，久得脈濇卒難開也，必費調理，大凡治痰用利藥過多，致脾氣虛則痰易
生而多濕痰，用蒼朮，白朮，熱痰用青黛，黃連，芩，食積痰用神，麥芽，山楂
，風痰用南星，老痰用海石，半夏，瓜蔞，香附，五倍子作丸服，痰在膈上必用吐
法，瀉亦不能去，風痰多見奇證，濕痰多見倦怠軟弱，氣實痰熱結在上者，吐難得
出，痰清者屬寒，二陳湯之類，膠固稠濁者必用吐，熱痰挾風外證為多熱者，清之
，食積者必用攻之，兼氣虛者用補氣藥送，痰因火盛逆上者，以致火為先，白朮，
黃芩，軟石膏之類，內傷挾痰必用參耆白朮之屬，多用薑汁傳送，或加半夏，虛甚
加竹瀝，中氣不足加參朮，痰之為物，隨氣升降無處不到，脾虛者宜清中氣以運痰
降下，二陳湯加白朮之類，兼用升麻提起，中焦有痰則食積，胃氣亦賴所養，卒不
便虛，若攻之盡則虛矣，痰成塊或吐咯不出，兼氣鬱者難治，氣濕痰熱者難治，痰
在腸胃間者可下而愈，在經絡中非吐不可，吐法中就有發散之義焉，假如癇病，因
驚而得驚，則神出舍，舍空則痰生也，血氣人在舍而拒其神不能歸焉，血傷必用薑
汁傳送，黃芩治熱痰，假其下人也，竹瀝滑痰，非薑汁不能行經絡，五倍子能治老
痰，佐他藥大治頑痰，二陳湯一身之痰都治管，如要下行加引下藥，在上加引上藥
，凡用吐藥宜升提其氣便吐也，如防風，山梔，川芎，桔梗，芽茶，生薑，虀汁之
類，或用瓜蒂散，凡風痰病必用風痰藥，如白附子，天麻，雄黃，牛黃，片芩，僵
蠶，豬芽，皂角之類，諸吐法，另具於後。

凡人身上中下有塊者多是痰，問其平日好食何物，吐下後方用藥，許學士用蒼朮治
痰成窠囊一邊行極妙，痰挾瘀血遂成窠囊，眩運，嘈雜乃火動其痰，用二陳湯加山
梔子，黃連，黃芩之類，噫氣吞酸此食鬱有熱，火氣上動，以黃芩為君，南星，半
夏為臣，橘紅為使，熱多加青黛，痰在下，非白芥子不能達，痰在皮裏膜外，非
薑汁，竹瀝不可導達，痰在四肢，非竹瀝不開，痰結核在咽喉中燥不能出入，用化
痰藥加鹹藥軟堅之味，瓜蔞仁，杏仁，海石，桔梗，連翹，少佐朴石，以薑汁蜜和
丸噙服之，海粉即海石，熱痰能降，濕痰能燥，結痰能軟，頑痰能消，可入丸了，
末子不可入煎藥，枳實瀉痰能衝牆壁，小胃丹治膈上痰熱，風痰，濕痰，肩膞諸痛
，能損胃氣，食積痰實者用之，不宜多。

喉中有物咯不出，嚥不下，此是老痰，重者吐之，輕者用瓜蔞輩，氣實必用荊瀝，
天花粉大能降鬲上熱痰，痰在膈間使人顛狂，或健忘，或風痰，皆用竹瀝，亦能養
血，與荊瀝同功，治稍重，能食者用此二味效速穩當，二瀝治痰結在皮裏膜外，及
經絡中，痰必佐以薑汁，韭汁治血滯不行，中焦有飲，自然汁冷喫兩三銀盞，必胸
中煩燥不寧後愈，參萸丸能消痰。

入方。

青礞石丸。

解食積，去濕痰，重在風化硝。

南星（二兩切作片，用白礬末五錢，水浸一二日，晒乾，又云一兩），半夏（一兩
湯泡切作片，以皂角水浸一日，晒乾），黃芩（薑汁炒），茯苓，枳實（炒各一兩
），法製硝（同萊菔水煮化去蔔綿瀘，令結，入臘月牛膽內，風化，秤五錢，或只
風化硝亦可，又云一兩），礞石（二兩搥碎焰硝二兩同入小砂鑵內，瓦片蓋之，鐵
線縳定，鹽泥固臍，晒乾，火煆紅候冷取出）。

右為末神糊丸，梧子大，每服三五十丸，白湯下，一方加蒼朮半兩，滑石一兩，
看病冷熱虛實作湯使（一本礞石南星各一兩無枳實）。

又方。

半夏（二兩），白朮（一兩），茯苓（七錢半），黃芩，礞石（一兩），風化硝（
二錢）。

右為末，同前。

潤下丸。

降痰甚妙。

南星（一兩），半夏（二兩各依橘紅製），黃芩，黃連（各一兩），橘紅（半斤以
水化鹽五錢拌令得所煮乾焙燥），甘草（炙一兩）。

右為末，蒸餅丸，如綠豆大，每服五七十丸，白湯下。

一方單用陳皮半斤，鹽半兩，水拌煮陳皮，候乾焙燥為末，入甘草末一兩，炊餅，
同上，丸亦好，去胸鬲有痰兼嗽，上熱加青黛，有濕加蒼朮，或加參萸，看虛實作
湯使。

又方，治濕痰喘急，止心痛。

半夏（一味不拘多少香油炒）。

右為末，粥丸梧子大，每服三五十丸，薑湯下。

又方。

黃芩，香附，半夏（薑製），貝母。

已上治濕痰加瓜蔞仁，青黛，作丸子，治熱痰。

又方，燥濕痰，亦治白濁因痰者。

南星，半夏（各一兩），蛤粉（二兩）。

右為末，神糊丸，如梧子大，青黛為衣，每服五十丸，薑湯下，濕痰加蒼朮，食
積痰加神，麥芽，山楂，熱加青黛。

中和丸。

治濕痰氣熱。

蒼朮，黃芩，半夏，香附（等分）。

右為末，粥丸，梧子大，每服五七十丸，薑湯下。

又方，治痰嗽。

黃芩（酒洗一兩半），貝母，南星（各一兩），滑石（半兩），白芥子（去殼半兩
），風化硝（二錢半取其輕浮速降）。

右為末，湯泡蒸餅丸服。

導痰湯。

南星（炮一兩），橘紅（去白一兩），赤茯苓（去皮一兩），枳殼（去穗麩炒一兩
），甘草（炙半兩又云一兩），半夏（四兩又云四錢）。

右水煎，生薑五片，食前服。

千緡湯。

治喘。

半夏（七箇泡製每箇作四片），皂角（去皮炙一`寸），甘草（炙一寸）。

右咀，作一服，生  指大煎。

小胃丹。

芫花（好醋拌勻，過宿瓦器不住手攪炒，令黑不要燋），甘遂（濕麵裹，長流水浸
半日，再水洗，晒乾，又云水浸，冬七，春秋五日，或水煮亦可），大戟（長流水
煮一時，再水洗，晒乾，各半兩），大黃（濕紙裹煨，勿焦，切焙乾，再酒潤，炒
熟焙乾一兩半），黃柏（三兩焙炒）。

右為末，粥丸，麻子大，每服二三十丸，臨臥津液吞下，或白湯一口送下，取其鬲
上之濕痰熱積，以意消息之欲利，則空心服（又方甘遂大戟減三分之一，硃砂為衣
，名辰砂化痰丸，一方加木香，檳榔各半兩，蒸餅丸，每服七八丸，至十丸止）。

治酒痰。

青黛，瓜蔞。

右為末，薑蜜丸，噙化救肺。

治鬱痰。

白僵蠶，杏仁，瓜蔞仁，訶子，貝母，五倍子。

右為末，糊丸，梧子大，每服五十丸，白湯下。

導痰丸。

吳茱萸（三錢製），茯苓（一兩），黃連（半兩），滑石（七錢半），蒼朮（一兩
米泔浸）。

右為末，糊丸，梧子大，每服八九十丸，薑湯下。

茯苓丸（出千金方百一選方同）。

半夏（四兩），茯苓（二兩），枳殼（一兩），風化硝（半兩）。

右為末，蒸餅，或神，薑汁糊丸，梧子大，每服三十丸，薑湯下。

又方，治食積痰火，并瀉胃火。

軟石膏不拘多少研細。

右用醋糊丸，如綠大，每服二十丸，白湯下。

又方，治陰虛內多食積痰。

川芎（七錢），黃連，瓜蔞仁，白朮，神，麥芽（各一兩），青黛（半兩），人
中白（三錢）。

右為末，薑汁蒸餅丸服。

久吐痰喘。

杏仁（去皮尖生用），來復丹（炒）。

右等分為末，粥丸，麻子大，每服十五丸，白湯下。

黃連化痰丸。

半夏（一兩半），黃連（一兩），吳茱萸（湯洗一錢半），桃仁（二十四個研），
陳皮（半兩）。

右為末，麵糊丸，綠豆大，每服一百丸，薑湯送下。

白玉丸。

巴豆（三十個去油），南星，半夏，滑石，輕粉（各三錢）。

右為末，皂角仁浸濃汁丸，梧子大，每服五七，薑湯下。

黃瓜蔞丸。

治食積，痰壅滯，喘急。

瓜蔞仁，半夏，山楂，神（炒各等分）。

右為末，瓜蔞水丸，薑湯竹瀝送下二三十丸。

又方。

瓜蔞仁，半夏（一兩），蒼朮（二兩），香附（二兩半），黃芩，黃連（半兩）。

又方。

瓜蔞仁，黃連（半兩），半夏（一兩）。

右為末，糊丸，梧子大，服五十丸。

抑痰丸。

瓜蔞仁（一兩），半夏（二錢），貝母（三錢）。

右為末，蒸餅丸，如麻子大，服一百丸，薑湯下。

清膈化痰丸。

黃連，黃芩（一兩），黃柏，山梔（半兩），香附（一兩半），蒼朮（二兩）。

右為末，蒸丸，白湯下。

搜風化痰丸。

人參，槐角子，僵蠶，白礬，陳皮（去白），天麻，荊芥（各一兩），半夏（四兩
薑汁炒），辰砂（半兩月研）。

右為末，薑汁浸蒸餅為丸，辰砂為衣，服四十丸，薑湯下。

墜痰丸。

治痰飲。

黑丑（頭末二兩），枳實（炒一兩半），白礬（三錢枯一半），朴硝（二錢風化）
，枳殼（一兩半炒），豬牙皂角（二錢酒炒）。

右為末，用蘿蔔汁丸，每服五十丸，雞鳴時服，初則有糞，次則有痰。

治濕痰。

蒼朮（二錢），白朮（六錢），香附（一錢半），白芍（酒浸炒二錢半）。

右為末，蒸餅丸服。

治肥人濕痰。

苦參，半夏（各錢半），白朮（二錢半），陳皮（一錢）。

右咀作一服。薑三片。竹瀝半盞。水煎食，遠吞三補丸十五丸。

袪風痰行濁氣。

明礬（一兩），防風（三兩），川芎，豬牙皂角，鬱金（各一兩），蜈蚣（二條用
赤腳黃腳各一條）。

右為末，蒸餅丸，梧子大，每服三十丸，食前茶湯下，春以芭焦湯探吐。

上焦風痰。

瓜蔞，黃連，半夏，牙皂，薑汁浸炊餅丸。

痰氣方。

片芩（炒），半夏（半兩），白朮，白芍（一兩），茯苓，陳皮（三錢）。

右為末，蒸餅，泡薑汁丸服。

利膈化痰丸。

南星，蛤粉（研細一兩），半夏，瓜蔞仁，貝母（去心治胸膈痰氣最妙），香附（
半兩童便浸）。

右為末，用豬牙皂角十四挺，敲碎，水一碗半，煮杏仁去皮尖一兩，煮水將乾去皂
角，擂杏仁如泥，入前藥，搜和再入薑汁泡蒸餅，如綠豆大，青黛為衣，每服五十
丸，薑湯下。

清痰丸。

專清中管熱痰積。

烏梅，枯礬，黃芩，蒼朮，陳皮，滑石（炒），青皮，枳實（各半兩），南星，半
夏，神（炒），山楂，乾生薑，香附（各一兩）。

右為末，湯浸蒸餅丸服。

附錄，凡痰之為患，為喘，為欬，為嘔，為利，為眩，為暈，心嘈雜，怔忡，驚悸
，為寒熱，痛腫，為痞膈，為壅塞，或胸間轆轆有聲，或背心一片常為冰冷，或
四肢麻痹不仁，皆痰飲所致，善治痰者，不治痰而治氣，氣順則一身之津液，亦隨
氣而順矣，又嚴氏云，人之氣道貴乎順，順則津液流通，決無痰飲之患，古方治痰
飲用汗吐下溫之法，愚見不若以順氣為先，分導次之，又王隱君論云，痰清白者為
寒，黃而濁者為熱，殊不知始則清白，久則黃濁，清白稀漬於上，黃濁稠粘凝於下
，嗽而易出者清而白也，欬而不能出則黃濁，結滯也，若咯唾日久濕熱所鬱，上下
凝結皆無清白者也，甚至帶血，血敗則黑痰為關格，異病人所不識，又清白者氣味
淡，日久者漸成惡味，酸辣腥臊焦若不一，百病中多有兼痰者，世所不知也，凡人
身有結核，不痛不紅不作膿者皆痰注也，治痰法，實脾土燥脾濕是治其本也。

  ==附方。

二陳湯（見中風）。

瓜蒂散（見疸）。

三補丸（見虛損）。

參萸丸（見秘）。

方青金丸，蒼莎丸（並見咳嗽）。

（充）按丹溪治病，以痰為重，諸病多因痰而生，故前諸方間有別出者，亦其平日
常用，故不別開於附錄，觀者詳焉。

  ==哮喘十四。

哮喘必用薄滋味專主於痰宜大，吐藥中多用溫，不用涼藥，須常帶表散此寒包熱也
，亦有虛而不可吐者，一法用二陳湯加蒼朮，黃芩作湯下小胃丹，看虛實用。

入方。

治寒包熱而喘。

半夏，枳殼（炒），桔梗，片芩（炒），紫蘇，麻黃，杏仁，甘草。

右水煎服，天寒加桂枝。

治哮治積方。

用雞子一箇，略敲殼損膜不損，浸尿缸內，三四日夜取出，煮熱喫之效，蓋雞子能
去風痰。

紫金丹。

治哮須三年後可用。

用精豬肉二十兩（一作三十兩），切作骰子塊，用信一兩，明者研極細末，拌在肉
上令勻，分作六分，用紙筋黃泥包之，用火烘令泥乾，卻用白炭火於無人處煆青煙
出盡為度，取放地上一宿，出火毒，研細，以湯浸蒸餅丸，如綠豆大，食前茶湯下
，大人二十丸，小人七八丸，量大小虛食與之。

  ==喘十五。

喘病，氣虛，陰虛有痰，凡久喘之證，未發直扶正氣為主，巳發用攻邪為主，氣虛
短氣而喘甚不可用苦寒之藥，火氣盛故也，宜導痰湯加干緡湯，有痰亦短氣而喘，
陰虛自小腹下，火起衝於上，喘者宜降心火補陰，有火炎者宜降心火清肺金，有痰
者用降痰下氣為主，上氣喘而躁者為肺脹，欲作風水證，宜發汗則愈，有喘急風痰
上逆者，大全方干緡湯佳，或導痰湯加千緡湯，有陰虛挾痰喘者，四物湯加枳殼，
半夏，補陰降火，諸喘不止者，用劫藥一二服則止，劫之後，因痰治痰，因火治火
，劫藥以椒目研極細末一二錢，生薑湯調下止之，氣虛不用。又法蘿蔔子蒸熟為君
，皂角燒乎等分為末，生薑汁煉蜜丸如小豆子大，服五七十丸，噙化止之，氣虛者
用人參蜜炙黃柏，麥門冬，地骨之類，氣實人因服黃耆過多而喘者，用三拗湯以瀉
氣，若喘者須用阿膠，若久病氣虛而發喘，宜阿膠人參五味子補之，若新病氣實而
發喘者，宜桑白皮，苦葶藶瀉之。

戴云，有痰喘，有氣急喘，有胃虛喘，有火炎上喘，痰喘者，凡喘便有痰聲，氣急
喘者，呼吸急促而無痰聲，有胃氣虛喘者，抬肩擷項喘而不休，火炎上喘者，乍進
乍退得食則減，食已則喘，大概胃中有實火，膈上有稠痰，得食入咽墜下稠痰喘即
止，稍久食已入胃反助其火痰，再升上喘反大作，俗不知此作胃虛，治以燥熱之藥
者，以火濟火也，葉都督患此，諸醫作胃虛治之不愈，後以導水丸利五六次而安。

入方。

痰喘方。

南星，半夏，杏仁，瓜蔞子，香附，陳皮（去白），皂角炭，蘿蔔子。

右為末，神糊丸，每服六七十丸，薑湯下。

又方。

蘿蔔子（蒸半兩），皂角（半兩），海粉（一兩），南星（一兩），白礬（一錢半
薑汁浸曬乾）。

右用瓜蔞仁，薑蜜丸，噙化。

劫喘藥。

好銅青（研細），號丹（少許炒轉色）。

右為末，每服半錢，醋調空心服。

附錄，肺以清陽上升之氣，居五臟之上，通榮衛，合陰陽，升降往來無過不及，六
淫七情之所感，傷飽食動作臟氣不和，呼吸之息不得宣暢而為喘急，亦有脾腎俱虛
，體弱之人皆能發喘，又或調攝失宜，為風寒暑濕邪氣相干，則肺氣脹滿發而為喘
，又因痰氣皆能令人發喘，治療之法，當究其源，如感邪氣，則驅散之，氣鬱即調
順之，脾腎虛者溫理之，又當於各類而求，凡此證脈滑而手足溫者生，脈濇而四肢
寒者死，風傷寒者必上氣急不得臥，喉中有聲，或聲不出，以三拗湯，華蓋散，九
寶湯，神秘湯皆可選用，若痰喘以四磨湯，或蘇子降氣湯，若虛喘，脈微，色青黑
，四肢厥，小便多，以活人書五味子湯，或四磨湯，治嗽與喘用五味子為多，但五
味有南北，若生津止渴，潤肺，益腎，治勞嗽宜用北五味，若風邪在肺宜用南五味
。

  ==附方。

分氣紫蘇飲。

治脾胃不和，氣逆喘促。

五味，桑白皮，茯苓，甘草（炙），草果，腹皮，陳皮，桔梗（各等分），紫蘇（
減半）。

右每服五錢，水二鍾，薑三片，入鹽少許煎，空心服。

神秘湯。

治上氣喘急不得臥。

陳皮，桔硬，紫蘇，五味，人參（等分）。

每服四錢用水煎，食後服。

四磨湯。

治七情鬱結，上氣喘急。

人參，檳榔，沉香，台烏。

右四味，各濃磨，水取七分盞，煎三五沸，溫服。

三拗湯。

治感冒風邪鼻塞聲重，語音不出，咳嗽喘急。

生甘草，麻黃（不去節），杏仁（不去皮尖等分）。

右服五錢，水一鍾半，薑五片，煎服。

小青龍湯。

治水氣發喘尤捷。

麻黃，芍藥，甘草（炙），肉桂，細辛，乾薑（炮各三兩），半夏（炮七次三兩）
，半夏，五味（二兩）。

右咀，每三錢，煎七分，食後服。

導痰湯，千緡湯（並見痰類）。

華蓋散。

治感寒而嗽，胸滿聲重。

蘇子，陳皮，赤茯苓，桑白皮，麻黃（各一兩），甘草（五錢或加杏仁）。

右為末，每服二錢，水煎，食後服。

九寶湯。

治欬而身熱發喘，惡寒。

麻黃，薄荷，陳皮，肉桂，紫蘇，杏仁，甘草，桑白皮，腹皮（各等分）。

右咀，薑蔥煎服。

蘇子降氣湯（見氣類）。

活人書五味子湯。

五味（半兩），人參，麥門冬，杏仁，陳皮，生薑（各二錢半），棗三箇。

右咀，水煎。

導水丸（見痢類）。

  ==咳嗽十六（附肺痿肺癰）。

咳嗽有風寒，痰飲，火，勞嗽，肺脹，春作是春升之氣，用清涼藥，二陳加薄荊之
類，夏是火氣炎上最重用芩連，秋是濕熱傷肺，冬是風寒外來，以藥發散之，後用
半夏逐痰必不再來，風寒行痰開腠理，用二陳湯加麻黃桔梗杏仁，逐痰飲降痰隨證
加藥，火主清金化痰降火，勞嗽宜四物湯加竹瀝薑汁，補陰為主，乾咳嗽難治，此
係火鬱之證，乃痰鬱其火邪在中，用苦梗開之，下用補陰降火之劑，四物加炒柏竹
瀝之類，不已則成勞，此不得志者有之，倒倉法好，肺虛嗽甚，此好色腎虛者有之
，用參膏以陳皮生薑佐之，大概有痰加痰藥，上半日多嗽者，此屬胃中有火，用貝
母石膏降胃火，午後嗽多者屬陰虛，必用四物湯加炒柏知母降火，黃昏嗽者是火氣
浮於肺，不宜用涼藥，宜五味子五倍子歛而降之，五更嗽多者，此屬胃中有食積，
至此時火氣流入肺，以知母地骨皮降肺火，肺脹而嗽，或左，或右，不得眠，此痰
挾瘀血礙氣而病，宜養血以流動平氣降火疏肝以清痰，四物湯加桃仁訶子青皮竹瀝
薑汁之類，嗽而下痛，宜疏肝氣以青皮挾痰藥，實者白芥子之類，在後以二陳湯
加南星，香附，青黛，青皮，薑汁，血礙氣作嗽者，桃仁去皮尖，大黃酒炒，薑汁
丸服。治嗽多用生薑以其辛散故也，痰因火動逆上作嗽者，先治火，次治痰，以知
母止嗽，清肺滋陰降火，夜嗽用降陰分藥，治嗽多用粟殼，不必疑，但要先去病根
，此乃收後藥也，治痢亦同，勞嗽即火鬱嗽，用訶子能治肺氣，因火傷極遂成鬱遏
脹滿不得眠，一邊取其味酸苦有收歛降火之功，佐以海石，童便浸，香附，瓜蔞，
青黛，杏仁，半夏之類，薑蜜調，噙化，必以補陰為主。治嗽灸天突穴，肺腧穴
，大瀉肺氣，肺腧穴在三椎骨下兩傍各一寸五分。

師云，陰分嗽者多屬陰虛治之，有嗽而肺脹壅遏不得眠者，難治，肺痿專主養肺氣
，養血清金，嗽而肺氣有餘者宜瀉之，桑白皮為主，半夏茯苓佐之，瀉其有餘，補
其不足，肺燥者當潤之，屬熱者桔梗，大力，知母，雞清。聲啞者屬寒宜細辛半夏
生薑，辛以散之，肺虛者人參膏，阿膠為主，陰不足者六味地黃丸為要藥，或知母
茯苓湯為妙，陰虛氣喘四物湯加陳皮甘草些小以降其氣，補其陰，白芍藥須用酒浸
晒乾，濕痰帶風喘嗽者，不可一味苦寒折之，如千緡湯，墜痰丸，更以皂角，蘿蔔
子，杏仁，百藥煎，薑汁丸，噙化。濕痰帶風，以千緡湯，墜痰丸，固捷痰積嗽，
非青黛瓜蔞不除，有食積，人面青白黃色不常面上，有如蟹瓜路，一黃一白者，是
欬逆嗽，非蛤粉，青黛，瓜蔞，貝母不除，口燥咽乾有痰者，不用半夏，南星，用
瓜蔞，貝母，飲水者不用瓜蔞，恐泥膈不鬆快，知母止漱清肺滋陰降火，杏仁瀉肺
氣，氣虛久嗽者一二服即止，治酒嗽青黛瓜蔞薑蜜丸，噙，救肺。食積痰作嗽發熱
者，半夏南星為君，瓜蔞蘿蔔子為臣，青黛石減為使。

戴云，風寒者，鼻寒聲重，惡寒者是也，火者有聲痰少面赤者是也，勞者盜汗出，
兼痰者多作寒熱，肺張者動則喘滿氣急息重，痰者，嗽動便有痰聲，痰出嗽止，五
者火耳，亦當明其是否也。入方。

治痰嗽。

杏仁（去皮尖），蘿蔔子（各半兩）。

右為末，粥丸服。

清化丸。

治肺鬱痰喘嗽睡不安寧。

貝母，杏仁，青黛。

右為末，沙糖入薑汁，泡蒸餅丸，如彈大，噙化。

治久嗽風入肺。

鵝管石，雄黃，鬱金，款花，右為末，和艾中以生薑一片，安舌上炙之，以咽入喉
中為度。

飲酒傷肺，痰嗽，以竹瀝煎紫蘇，入菲汁，就吞瓜蔞杏連丸。

治欬嗽劫藥。

五味子（五錢），甘草（二錢半），五倍子，風化硝（各四兩錢）。

右為末，密丸，噙化（又云乾噙）。

治欬嗽聲嘶者，此血虛火多。

青黛，蛤粉。

右為末，蜜調，噙化。

治嗽喘去濕痰。

白朮，半夏，蒼朮，貝母，香附（各一兩），杏仁（去皮尖炒），黃芩（各半兩）
。

右為末，薑汁打糊丸。

治婦人形瘦，有時夜熱，痰嗽，月經不調。

青黛，瓜蔞仁，香附（童便浸曬乾）。

右為末，薑蜜調噙化。

治一切風熱痰嗽。

南星，海粉（各二兩），半夏（一兩），青黛，黃連，瓜蔞子，石減，蘿蔔子（各
半兩），皂角炭，防風（各三錢）。

右為末，神糊丸服。

治勞嗽吐紅。

人參，白朮，茯苓，百合，紅花，細辛，五味，官桂，阿膠，黃耆，半夏，杏仁，
甘草，白芍，天門冬。

右剉，水煎，若熱去桂耆，用桑白皮，麻黃不去節，杏仁不去皮，同煎。

又方，治嗽血。

紅花，杏仁（去皮尖），枇杷葉（去毛），紫苑茸，鹿茸（炙），木通，桑白皮（
又云加大黃）。

右為末，煉蜜丸，噙化。

嗽煙筒。

治痰嗽久遠者。

佛耳草，款花（二錢），鵝管石，雄黃（五分）。

右為末，鋪艾上捲起，燒煙吸入口內，細茶湯送下。

定嗽劫藥。

訶子，百藥煎，荊芥穗。

右為末，薑蜜丸，噙化。

又方，治心煩欬嗽等證。

六一散加辰砂服。

清金丸。

治食積，火鬱嗽劫藥。

貝母，知母（各半兩為末），巴豆（去油膜半錢）。

右為末，薑泥丸，辰砂為衣，食後服，每五丸白湯下，一云青黛為衣。

清金丸。

一名與點丸，與清化丸同用，瀉肺火降膈上熱痰。

片子黃芩（炒）。

右為末，糊丸或蒸餅丸，梧子大，服五十丸。

清化丸。

與清金丸同用，專治熱嗽及咽痛，故苦能燥濕熱，輕能治上。

燈籠草（炒）。

右為末，蒸餅丸，又細末醋調敷咽喉間痛。

又方，治痰嗽。

礞石（半兩煆），風化硝（二錢半），半夏（二兩），白朮（一兩），茯苓，陳皮
（各七錢半），黃芩（半錢）。

右為末，粥丸。

又方，治欬嗽，氣實無虛熱者可服，汗多者亦用之。

粟殼（四兩蜜炒去蒂膜），烏梅（一兩），人參（半兩），款花（半兩），桔梗（
半兩），兒鈴（一兩），南星（薑制一兩）。

右為末，蜜丸，彈子大，含花。

蒼莎丸。

調中散鬱。

蒼朮，香附（各四兩），黃芩（二兩）。

右為末，蒸餅丸，梧子大，每服五十丸，食後薑湯送下。

人參清肺散。

治痰嗽，咽乾聲不出。

人參（一錢半），陳皮（一錢半），半夏（一錢），桔梗（一錢），麥門（冬半錢
），五味（十箇），茯苓（一錢），甘草（半錢），桑白皮（一錢），知母（一錢
），地骨皮（一錢），枳殼（一錢），貝母（一錢半），杏仁（一錢），款花（七
分），黃連（一錢）。

右水煎，生薑三片。

六味地黃丸（見諸虛）。

千緡湯，墜痰丸（見痰類）。

肺痿，治法在乎養血，養肺，養氣，清金，曾治一婦人，二十餘歲，胸膺間一竅，
口中所咳膿血與竅相應而出，以人參黃耆當歸補氣血之劑，加退熱排膿等藥而愈。

附錄，金匱方論曰：熱在上焦者，因欬而肺痿得之，或從汗出，或從嘔吐，或消渴
小便利數，或從便難，又被快樂下利，重亡津液，故寸口脈數，其人咳，口中有濁
唾涎沬者，為肺痿之病，其人脈數虛者是。

  ==附方。

海藏紫苑散。

治欬中有血虛勞肺痿。

人參（一錢），紫苑（半錢），知母（一錢半），貝母（錢半），桔梗（一錢），
甘草（半錢），五味子（十五箇），茯苓（一錢），阿膠（炒半錢）。

右咀，水煎。

知母茯苓湯。

治欬嗽不已，往來寒熱，自汗，肺痿。

甘草，茯苓（各一兩），知母，五味子，人參，薄荷，半夏，柴胡，白朮，款冬花
，桔梗，麥門冬，黃芩（各半兩），川芎（二錢），阿膠（三錢）。

右水煎，生薑三片。

肺癰已破入風者不治，用醫壘元戎搜風湯吐之，或用太乙膏成丸食後服，收歛瘡口
止有合歡樹皮，白歛煎飲之，合歡即槿樹皮也，又名夜合。

附錄，肺癰為何口中辟辟燥，欬即胸中隱隱痛，脈反滑數或數，實者此為肺癰也。

  ==附方，桔梗湯。

治肺癰，咳嗽膿血，咽乾多渴，大小便赤澀。

桔梗，貝母，當歸（酒洗），瓜蔞仁，枳殼（炒），桑白（蜜炙），薏苡仁（炒）
，防己（一兩），甘草節（生），杏仁（炒），百合（炙各半兩），黃耆（兩半）
。

右咀，每服五錢，生薑五片，水煎，大便秘加大黃，小便秘加木通。

團參飲子。

治七情及饑飽失宜，致傷脾肺欬嗽膿血，漸成勞瘵。

人參，紫苑，阿膠（蛤粉炒），百合，細辛，款冬花，經霜桑葉，杏仁（炒），天
門冬（去心），半夏，五味子（各一兩），甘草（半兩），右每服四錢，水煎，生
薑五片。

氣嗽加木香，唾血而熱加生地黃，唾血而寒加鍾乳粉，疲極咳嗽加黃耆，損肺欬血
加沒藥藕節，嘔逆腹滿不食加白朮，欬而小便多者加益智，欬而面浮氣逆加沉香橘
皮。

  ==勞瘵十七。

勞瘵主乎陰虛痰與血病，虛勞漸瘦屬火，陰火銷爍，即是積熱做成，始健可用子和
法，後若羸瘦四物湯加減送消積丸，不做陽虛，蒸蒸發熱積病最多，勞病四物湯加
炒柏，竹瀝，人尿，薑汁，大補為上，肉脫熱甚者難治。

入方。

青蒿一斗五升，童便三斗，文武火熬，約童便減至二斗，去蒿，再熬至一斗，入豬
膽汁七枚，再熬數沸，甘草末收之，每用一匙，白湯調服。

附錄，勞瘵之證，非止一端，其始也未有不因氣體虛弱，勞傷心腎而得之，以心主
血，腎主精，精竭血燥則勞生焉，故傳變不同，骨蒸殗復連尸疰，夫疰者，注也
，自上至下相傳骨肉，乃至滅門者有之，其證藏中有蟲嚙心肺間，名曰瘵疾，難以
醫治。

傳屍勞瘵寒熱交攻，久嗽咯血，日見羸瘦，先以三拗湯與蓮心散煎，萬一不失。

  ==附方。

連心散。

治虛勞或大病後心虛脾弱盜汗遺精。

人參，白茯苓，蓮肉（各二兩），白朮，甘草，白扁豆（炒），薏苡（炒），桔梗
（炒），乾葛（炒），黃耆（各一兩炒），當歸（各半兩），桑皮，半夏，百合，
乾薑（炮），山藥（炒），五味子，木香，丁香，杏仁（炒），白芷，神炒（各
一兩），右剉，每服五錢。

生薑三片，棗同煎，空心溫服。

樂令建中湯。

治臟腑虛損，身體消瘦，潮熱，自汗，將成勞瘵，此藥退虛熱生血氣。

前胡（一兩），細辛，黃耆，人參，橘皮，麥門冬，桂心，當歸，白芍，茯苓，甘
草（炙一兩），半夏（七錢）。

右剉，每服四錢，薑三片，棗一枚，水煎服。

黃耆鱉甲散。

治虛勞客熱，肌肉消瘦，四肢煩熱，心悸，盜汗，減食多渴，欬嗽有血。

生地（三兩），桑白，半夏（三兩半），天門冬（五兩），鱉甲（醋煮五兩），紫
苑（二兩半），秦艽（三兩三錢），知母，赤芍，黃耆（各三兩半），人參，肉桂
，桔梗（二兩六錢半），白茯苓，地骨皮，柴胡（三兩三錢），甘草（二兩半）。

右剉，每服三錢，水煎服。

清骨散。

治男子婦人五心煩熱，欲成勞瘵。

北柴胡，生地（各二兩），人參，防風，熟地，秦艽（各一兩），赤苓（一兩），
胡黃連（半兩），薄荷（七錢半）。

右每服四錢，水煎溫服。

三拗湯（見喘類）。

附錄。葛可久先生，勞症十藥神書內，摘書七方，夫人之生也，稟天地氤氳之氣，
在乎保養真元，固守根本，則萬病不生，四體康健，若日不養，真元不固，根本疾
病由是生焉，且真元根本則氣血精液也，余嘗聞先師有言曰，萬病莫若勞症最為難
治，蓋勞之由，因人當少年氣血完聚精液充滿之際不能保養性命，酒色是貪，日夜
耽嗜無有休息，以致耗散真元，虛損精液，則嘔血吐痰，以致骨蒸體熱，腎虛精竭
，面白頰紅，口乾咽燥，白濁遺精，盜汗，飲食艱難，氣力全無，謂之火盛金衰，
重則半年而斃，輕則一載而亡，況醫者不究其源，不窮其本，或投之以大寒之劑，
或療之以大熱之藥，妄為施治，絕不取效，殊不知大寒則愈虛，其大熱則愈竭其內
，所以世之醫勞者萬無一人焉，先師用藥治勞，如羿之射，無不中的，今開用藥次
第於後，用藥之法，如嘔吐咯嗽血者，先以十灰散遏住，如甚者，須以花蕊石散止
之，大抵血熱則行血，冷則凝，見黑必止，理之必然，止血之後，其人必倦其體，
次用獨參湯一補，令其熱睡一覺，不要驚動，睡起病去五六分，後服諸藥。

保和湯止嗽寧肺，保真湯補虛除熱，太平丸潤肺除痿，消化丸下痰消氣。

保和湯內分血盛，痰盛，喘盛，熱盛，風盛，寒盛，六事加味和之。保真湯內分驚
悸，淋濁，便澀，遺精，燥熱，盜汗，六事加味用之。餘無加用藥之法，每日仍濃
煎薄荷湯灌漱喉中，用太平丸先嚼一丸，徐徐嚥下，次噙一丸緩緩溶化，至上床時
亦如此用之，夜則肺竅開，藥必流入竅中，此訣要緊，如痰壅劫，先用飴糖拌消化
丸一百丸吞下，次又依前噙嚼太平丸，令其仰面臥而睡，服前七藥後，若肺有痰可
煮潤肺丸食之如常，七藥之前有餘暇，煮此服之亦可，續煮白鳳膏食之，固其根源
，完其根本病可，之後方可合十珍丸服之，此為收功起身之妙用也。

十灰散。

治勞症，嘔血，咯血，嗽血，先用此遏之。

大薊，小薊，柏葉，荷葉，茅根，茜根，大黃，山梔，牡丹皮，棕櫚灰。

右等分，燒灰存性，研細用，紙包碗蓋地上一夕，出火毒，用時先以白藕搗碎，絞
汁，或蘿蔔搗絞汁亦可，磨真京墨半碗調灰五錢，食後服，病輕用此立止，病重血
出升斗者，如神之效。

又方。

花蕊石（燒過存性研如粉）。

右用童子小便一盞煎，醋調末三錢，極甚者五錢，食後服，如男子病則和酒一半，
婦人病則和醋一半，一處調藥立止，其瘀血化為黃水，服此藥後其人必舒解其病休
卻用後藥而補。

獨參湯。

治勞症後以此補之。

人參（一兩去蘆）

右咀，水二鐘，棗五箇煎，不拘時，細細服之。

保和湯。

治勞嗽肺燥成痿者，服之決效。

知母，貝母，天門冬，麥門冬，款冬花（各三錢），天花粉，薏苡，杏仁（炒各二
錢），五味子，粉草（炙），兜鈴，紫苑，百合，桔梗（各一錢），阿膠（炒），
當歸，生地，紫蘇，薄荷（各半錢），一方無地黃有百部。

右以水煎生薑三片，入飴糖一匙，入藥內服之，每日三服，食後進加減於後。

血盛加蒲黃，茜根，藕節，大薊，茅花。

痰盛加南星，半夏，橘紅，茯苓，枳殼，枳實，括蔞實炒。

喘盛加桑皮，陳皮，大腹皮，蘿蔔子，葶藶，蘇子。

熱盛加山梔子，炒黃連，黃芩，黃柏，連翹。

風盛加防風，荊芥，金沸草，甘菊，細辛，香附。

寒盛加人參，芍藥，桂皮，五味蠟片。

保真湯。

治勞症，體虛骨蒸，服之決效。

當歸，生地，熟地，黃耆，人參，白朮，赤苓，茯苓（各半錢），天門冬，麥門冬
，赤芍，知母，黃柏（炒），五味子，白芍，柴胡，地骨皮，甘草，陳皮（各二錢
），蓮心（半錢）。

右以水煎生薑三片，棗一枚，食後服。

驚悸加茯神，遠志，柏子仁，酸棗仁，淋濁加萆薢，台烏藥，豬苓，澤瀉，便澀加
木通，石葦，萹蓄，遺精加龍骨，牡蠣，蓮鬚，連子，燥熱加滑石，石膏，青蒿，
鱉甲，盜汗加浮麥子，炒牡蠣，黃耆，麻黃根。

太平丸。

治勞症欬嗽，日久肺痿，肺壅，並宜噙服。

天門冬，麥門冬，知母，貝母，款冬花，杏仁（各二錢），當歸，生地，黃連，阿
膠（炮各一兩半），蒲黃，京墨，桔梗，薄荷（各一兩），北蜜（四兩），射香（
少許一方有熟地）。

右將蜜煉和丸，如彈子大，食後濃煎薄荷湯，先灌漱喉中，細嚼一丸，津唾送下上
床時再服一丸，如痰盛先用飴糖拌消化丸一百丸送下，後即噙嚼此丸，仰面睡從其
流入肺竅。

消化丸。

白茯苓（二兩），枳實（一兩半），青礞石（煆黃金色二兩），白礬（枯），橘紅
（二兩），牙皂（二兩火灸），半夏（二兩），南星（二兩），枳殼（一兩半），
薄荷葉（一兩）。

右為末，以神打糊丸，如梧桐子大，每服一百丸，上床時飴糖拌吞，次噙嚼大平
丸二藥相攻，痰嗽掃盡除根。

潤肺膏。

羊肺（一具），杏仁（一兩淨研），柿霜，真酥，蛤粉（各一兩），白蜜（二兩）
。

右先將羊肺洗淨，次將五味入水攪粘，灌入肺中白煮熟如常服食，與前七藥相間服
之亦佳。

  ==吐血十八。

吐血陽盛陰虛故血不得下行，因火炎上之勢而上出，脈必大而芤，大者發熱，芤者
血滯與失血也，大法補陰抑火，使復其位，用交趾桂五錢為末，冷水調服，山桅子
最清胃脘之血，吐血覺胸中氣塞，上吐紫血者，桃仁承氣湯下之，先吐紅，後見痰
嗽，多是陰虛火動，痰不下降，四物湯為主，加痰藥火藥，先痰嗽後見紅多是痰積
熱，降痰火為急，痰嗽涎帶血出，此是胃口清血熱蒸而出，重者梔子，輕者藍實，
或暴吐紫血一碗者，無事吐出為好，此熱傷血死於中，用四物湯解毒湯之類，吐血
挾痰，積吐一二碗者，亦只補陰降火，四物加火劑之類，挾痰若用血藥則泥而不行
，只治火則止，吐血火病也，大吐紅不止，以乾薑炮末童便調從治，喉腕痰血用荊
芥散，舌上無故出血如線不止，以槐花炒末乾槮之，若吐紅一方童便一分，酒半分
，檑柏葉溫飲非酒不行，嘔吐血出於胃也，實者犀角地黃湯主之，虛者小建中湯加
黃連主之。

入方。

二黃補血湯。

治初見血及見血多宜服。

熟地（一錢），生地（五分），當歸（七分半），柴胡（五分），升麻，白芍（二
錢），牡丹皮（五分），川芎（七分半），黃耆（五分）。

右以水煎服，血不止可加桃仁半錢，酒大黃酌量虛實用之，內卻去柴胡升麻。

方，治見血後脾胃弱，精神少，血不止者。

人參（一錢），黃耆（三錢），五味子（十三箇），芍藥，甘草（五分），當歸（
五分），麥門冬（五分）。

右咀，水煎服，加玉金研入亦可。

又方。

人參（一錢），白朮（一錢），茯苓（一錢），半夏（五分），陳皮（一錢），
甘草，青皮（三分），川芎（五分），神（三分）。

右咀，水煎服，如胃不和加藿香，如渴者加葛根半錢，若痰結塊者加貝母一錢，
黃芩半錢，去白陳皮半錢，若小便赤色加炒黃柏半錢，若大便結燥加當歸七分，心
煩加黃連酒拌曬乾半錢，若小便滑加煆牡蠣，如見血多去半夏，恐燥加生地一錢，
牡丹半錢，桃仁三分，若胃中不足，飲食少進，加炒山梔子仁八分，若血溢入濁道
，留聚隔間，滿則吐血，宜蘇子降氣湯加人參阿膠各半錢，上膈壅熱吐血者，以四
物湯加荊芥阿膠各半錢，更不止，於本方中加大黃滑石各半錢，胃傷吐血，宜理中
湯加川芎乾葛各半錢，此是飲酒傷胃也，吐血不止用生茜根為末二錢，水煎，放冷
，食後服良，白芨末調服治吐血。

已上諸方，雖非丹溪所出，以其藥同，故錄於前。

附錄，凡血證上行，或唾，或嘔，或吐，皆逆也，若變而下行為惡，痢者順也，上
行為逆其治難，下行為順其治易，故仲景云，畜血證下血者當自愈也，與此意同，
若無病，人忽然下痢，其病進也，今病血證上行而復下行惡痢者，其邪欲去是知吉
也，諸見血身熱脈大者難治，是火邪勝也，身涼脈靜者易治，是正氣復也，故脈訣
云，鼻衄吐血沉細宜，忽然浮大即傾危。

  ==附方。

四生丸。

治吐血，陽乘於陰，血熱妄行，服之良。

生荷葉，生艾葉，生柏葉，生地黃等分。

右爛研團如雞子大，服一丸，水三盞煎一盞，去滓服。

大阿膠丸。

治肺虛客熱，欬嗽，咽乾，多唾涎沫，或有鮮血，勞傷肺胃，吐血，嘔血並可服。

麥門冬（去心），茯神，柏子仁，百部根，杜仲（炒），丹參，貝母（炒），防風
（各半兩），山藥，五味子，熟地，阿膠（炒各一兩），遠志，人參（各二錢半）
，茯苓（一兩）。

右為末，煉蜜丸，如彈子大，每服一丸，水煎六分和柤服。

犀角地黃湯。

治傷寒汗下不解，鬱於經絡，隨氣湧泄為衄血，或清道閉塞流入胃腹吐出清血如鼻
衄，吐血不盡餘血停留致面色痿黃，大便黑者更宜服之。

犀角（鎊），生地，白芍，牡丹（等分）。

右咀，每服五錢，水煎溫服，實者可服。

桃仁承氣湯。

芒硝（三錢），甘草（二錢半），大黃（一兩），桂（三錢），桃仁（半兩去皮尖
）。

右咀，每兩入薑同煎服。

解毒湯（見中暑）。

荊芥散。

荊苓穗（半兩），炙草（一兩），桔梗（二兩）。

右咀，薑煎食後服。

小建中湯。

桂枝，甘草（炙三錢），大棗，白芍（六錢），生薑（二錢），阿膠（炒一合）。

右咀，水煎。

蘇子降氣湯（見氣類）。

理中湯（見中寒）。

  ==咳血十九。

衄血，火升，痰盛，身熱多是血虛，四物湯加減用。

戴云，欬血者，嗽出痰內有血者，嘔血者，嘔全血者，是咯血者，每嗽出皆是血疙
瘩，衄血者，鼻中出血也，溺血小便出血也，下血者大便出血也，雖有六名，俱是
熱證，但有虛實新舊之不同，或妄言為寒者誤也。

入方。

青黛，瓜蔞仁，訶子，海粉，山梔。

右為末，以蜜同薑汁丸，噙化，欬甚者加杏仁去皮尖，後以八物湯加減調理。

  ==附方。

黃耆散。

治欬血成勞。

甘草（四錢），黃耆，麥門冬，熟地，桔梗，白芍（各半兩）。

右咀，每服半兩水煎服。

茯苓補心湯。

治心氣虛耗不能藏血，以致面色痿黃，五心煩熱，咳嗽唾血。

茯苓，半夏，前胡，紫蘇，人參，枳殼（炒），桔梗，甘草，葛根（各半兩），當
歸（二兩），川芎（七錢半），陳皮，白芍（各二兩），熟地。

右咀，水薑棗煎。

  ==嘔血二十。

嘔血火載血上錯經妄行，脈大發熱喉中痛者是氣虛，用參耆蜜炙黃柏，荊芥，當歸
，生地黃用之，嘔血用菲汁，童便，薑汁，磨鬱金同飲之，其血自清，火載血上錯
經妄行，用四物湯加炒山梔，童便，薑汁服。又方山茶花，童便，薑汁酒服，又鬱
金末治吐血入薑汁，童便良，又方用菲汁，童便二物，合用鬱金如細研和用，又方
，治吐血或衄血上行用鬱金，無用山茶花代薑汁，童便和好酒調服即止，後以犀角
地黃湯加鬱金，怒氣逆甚則嘔血，暴瘴內逆，肝肺相摶，血溢鼻口，但怒氣致血證
者，則暴甚，故經曰：抑怒以全陰者是也，否則五志之火動甚，火載血上錯經妄行
也，用柴胡，黃連，黃芩，黃耆，地骨皮，熟地，白芍以水煎服，虛者保命，生地
黃散再加天門冬，枸杞，甘草等分水煎服。

  ==附方。

治嘔血。

黃柏（蜜炙）。

右搗為末，煎麥門冬湯調二錢七，立瘥。

聖惠方，治嘔血。

側柏葉。

右為末，不計時，以粥飲調下二錢七。

保命生地黃散。

生地，熟地，枸杞，地骨皮，天門冬，黃耆，白芍，甘草，黃芩。

右咀，水煎食前。

  ==咯血二十一（附痰涎血）。

咯血痰帶血絲出者，用薑汁，青黛，童便，竹瀝入血藥中用，如四物湯加地黃膏，
牛膝膏之類，咯唾血出於腎，以天門冬，麥門冬，貝母，知母，桔梗，百部，黃柏
，遠志，熟地，牡蠣，薑桂之類，痰涎血出於脾，以葛根，黃耆，黃連，芍藥，當
歸，甘草，沉香之類主之。

入方。

治痰中血。

白朮（一錢半），當歸（一錢），芍藥（一錢），青皮（五分），牡丹皮（一錢半
），桃仁（一錢研），山梔（炒黑八分），桔梗（七分），知母（一錢），黃芩（
五分），甘草（三分），右以水煎服。

又方，治痰中血。

白朮（一錢半），牡丹皮（一錢半），貝母（一錢），芍藥（一錢），桑白皮（一
錢），山梔（炒黑一錢一分），桃仁（一錢研），甘草（三分）。

又方，治痰中血。

橘紅（二錢），半夏（五分），茯苓（一錢），甘草（三分），白朮（一錢），枳
殼（一錢），桔梗（一錢），人參（五分），五味子（十五箇），桑白皮（一錢）
，黃芩（一錢）。

右以水一鍾，生薑三片煎服，或加青黛半錢。

又方。

橘紅（一錢半），半夏（一錢），茯苓（一錢），甘草（五分），牡丹（一錢），
貝母（一錢），黃連（七分），桃仁（一錢），大青（五分）。

右以水煎生薑三片。

  ==附方。

治咯血。

荷葉不以多少焙乾。

右為末，米湯調二錢七。

初虞世方。

治咯血，并肺痿多痰。

防己，葶藶（等分）。

右為末，糯米飲調下一錢。

又方，治咯血及衄血。

白芍（一兩），犀角末（二錢半）。

右為末，新汲水服一錢七，血止為限。

天門冬丸。

治咯血并吐血，又能潤肺止嗽。

阿膠（炮半兩），天門冬（一兩），甘草，杏仁（炒），貝母，白茯苓（各半兩）
。

右為末，蜜丸如彈子大，服一丸噙化。

又方，治咯血。

桑皮（一錢半），半夏（一錢炒），知母（一錢），貝母（一錢），茯苓（一錢）
，阿膠（炒半錢），桔梗（七分），陳皮（一錢），甘草（五分），杏仁（五分炒
），生地（一錢），山梔（七分炒），柳桂（二分即桂之嫩小枝條也宜入上焦）。

右以水煎，生薑三片。

  ==衄血二十二。

衄血，涼血，行血為主，大抵與吐血同用，山茶花為末，童便薑汁酒調下，犀角生
地黃湯，入鬱金同用，加黃芩，升麻，犀角能解毒，又以鬱金末，童便薑汁并酒調
服，經血逆行，或血腥，或吐血，或唾血，用菲汁服之立效。治血汁血衄以人中白
，新瓦上火逼乾，入麝香少許，研細，酒調下，經驗人中白即溺盆白垽秋石也，衄
血出於肺，以犀角，升麻，梔子，黃芩，芍藥，生地黃，紫苑，丹參，阿膠之類主
之，原病式曰，衄者陽熱怫鬱干於足陽明而上熱則血妄行，故鼻衄也。

  ==附方。

河間生地黃散。

治鬱熱，衄血，或咯吐血皆治之。

枸杞，柴胡，黃連，地骨皮，天門冬，白芍，甘草，黃芩，黃耆，生地，熟地（等
分）。

右咀，湯煎服，若下血加地榆。

又方，治衄血。

伏龍肝（半升）。

右以新汲水一大碗淘取汁和蜜頓服。

茜根散。

治鼻衄不止。

茜根，阿膠（蛤粉炒），黃芩（各一兩），甘草（炙半兩），側柏葉，生地。

右以水一鍾，薑三片煎服。

黃芩芍葉湯。

治鼻衄不止。

黃芩，芍藥，甘草（各等分）。

右以水煎服，或犀角地黃湯，如無犀角以升麻代之，鼻通於腦，血上溢於腦，所以
從鼻而出也，鼻衄並以茅花調止衄散，時進淅米泔，仍令其以麻油滴入鼻，或以蘿
蔔汁滴入亦可，又茅花白芍藥對半尤穩，外迎法以井花水濕紙頂上貼之，左鼻以線
札左手中指，右出札右手，俱出兩手俱札，或炒黑蒲黃吹鼻中，又龍骨末吹亦可。

止衄血。

黃耆（六錢），赤茯苓，白芍，當歸，生地，阿膠（各三錢）。

右為末，每服二錢，食後黃耆湯調服。

芎附飲。

川芎（二兩），香附（四兩）。

右為末，每服二錢，茶湯調下。

又法，治心熱吐血及衄血不止。

百葉榴花（不以多少）。

右乾為末，吹出鼻中立瘥。

  ==溺血二十三。

溺血屬熱，用炒山梔子水煎服或，用小薊琥珀，有血虛四物加牛膝膏，實者用當歸
承氣湯下之，後以四物加山梔。

入方。

小薊飲子。

治下焦結熱血淋。

生地，小薊，滑石，通草，淡竹葉，蒲黃（炒），藕節，當歸（酒浸），梔子（炒
），甘草（炙各半兩）。

右以水煎，空心服。

附錄，溺血痛者為淋，不痛者為溺血，溺血先與生料五苓散加四物湯，若服不效，
其人素病於色者，此屬虛，宜五苓散和膠艾湯吞鹿茸丸，或辰砂妙香散，四物加生
地黃牛膝，或四物加黃連棕灰，又六味地黃丸加要藥，莖中痛用甘草梢，血藥中少
佐地榆陳皮白芷棕灰，劫劑用瑞竹堂蒲黃散，或單用蒲黃，或煎蔥湯調鬱金末服之
，又文蛤灰入煎劑妙，大抵小便出血則小腸氣秘，氣秘則小便難，甚痛者謂之淋，
不痛者謂之溺血，並以油頭髮燒灰存性為末，新汲水調下妙，又方以車前子為末，
煎車前草葉調二錢服。

  ==附方。

許令公方，治尿血。

生地黃汁（一升），生薑汁（一合）。

右以二物相合，頓服瘥。

當歸承氣湯。

當歸，厚朴，枳實，大黃，芒硝。

生料五苓散（見中暑）。

膠艾湯。

阿膠，川芎，甘草（炙各二兩），當歸，艾葉（炒各二兩），熟地，白芍（各四兩
）。

右咀，每三錢水酒煎，空心熱服。

鹿茸丸。

鹿茸（一兩蜜炙），沉香，附子（炮各半兩），菟絲子（制一兩），當歸，故紙，
回香（炒），胡蘆巴（炒各半兩）。

右為末，酒糊丸，每七十丸空心鹽酒下。

辰砂妙香散。

麝香（一錢另研），山藥（薑汁炙一兩），人參（半兩），木香（煨二錢半），茯
苓，茯神，黃耆（各一兩），桔梗（半兩），甘草（炙半兩），遠志（炒一兩），
辰砂（三錢）。

右為末，每二錢溫酒下。

六味地黃丸（見諸虛）。

瑞竹堂蒲黃散。

故紙（炒），黃蒲（炒），千年石灰（炒）。

右等分，為細末，每三錢空心熱酒調下。

  ==下血二十四。

下血，其法不可純用寒涼藥，必於寒涼藥中加辛味為佐，久不愈者，後用溫劑，必
兼升舉，藥中加酒浸炒涼藥，如酒煮黃連丸之類，寒因熱用，故也。有熱四物加炒
山梔子，升麻，蓁艽，阿膠珠，去大腸濕熱，屬虛者當溫散四物加炮乾薑升麻，凡
用血藥不可單行單止也。

入方。

白芷，五倍子。

右為末，粥丸，梧子大，服五十丸，米湯下。

附錄，下血當別其色，色鮮紅為熱，以連蒲散，又若內蘊熱毒，毒氣入腸胃，或因
飲酒過多及啖糟藏炙，引血入大腸，故下血鮮紅，宜黃連丸，或一味黃連煎，餘
若大下不止者，宜四物湯加黃連槐花，仍取血見愁少許，生薑搗取汁和米大服，於
血見愁草中加入側柏葉，與生薑同搗汁尤好，毒暑入腸胃下血者，亦宜加味黃連槐
花入煎服，血色瘀者為寒血逐氣走，冷寒入客腸胃，故下瘀血，宜理中湯溫散，若
風人腸胃純下清血，或濕毒並宜胃風散加枳殼荊苓槐花，撲損惡血入腸胃，下血
濁如瘀血者，宜黑神散加老黃茄為末，酒調下。內經云，下血為內傷絡脈所致，用
枳殼為末服，又方用黃連二兩，枳殼二兩，槐花八兩炒上二味，去槐花不用，止以
二味煎服立效，以解絡脈之結也。

  ==附方。

血餘灰，鞋底灰，豬牙皂角灰（等分）。

右為末，酒調三錢七。

又方，治下血劫劑。

百藥煎（一兩取一半燒為灰）。

右為末，糊丸如梧子大，服六十丸，空心米湯下。

槐花散。

治腸胃不調脹滿，下血。

蒼朮，厚朴，陳皮，當歸，枳殼（各一兩），槐花（二兩），甘草（半兩），烏梅
（半兩）。

右以水煎空心服。

又方，治下鮮血。

梔子仁（燒灰）

右為末，水和一錢匕服。

又方，治糞前有血，面色黃。

石榴皮。

右為末，煎茄子枝湯調一錢。

又方，治糞後下血不止。

艾葉（不俱多少）。

右以生薑汁三合和服。

又方。

槐花，荊芥穗（等分）。

右為末，酒調下一錢匕，仍空心食豬血（炒）。

又方，治臟毒下血。

苦楝（炒令黑）。

右為末，蜜丸，米飲下二十丸尤炒。

又方，治卒下血。

赤小豆一升，搗碎，水二升絞汁飲之。

烏梅丸。

治便血下血。

烏梅（三兩燒灰存性）。

右為末，醋糊丸，梧子大，空心服七十丸，米湯下。

酒煮黃連丸（見泄瀉類）。

黃連丸。

黃連（二兩），赤茯苓（一兩），阿膠（一兩）。

右用黃連茯苓為末，調阿膠眾手丸，每三十丸食後飲下。

黃連香薷飲（見中暑）。

理中湯（見中寒）。

胃風湯（見下痢）。

黑神散。

百草霜（研細）。

右用酒調下。

  ==腸風臟毒二十五。

腸風獨在胃與大腸出，若兼風者，蒼朮，秦艽，芍藥，香附。

入方，黃芩，秦艽，槐角，升麻，青黛。

治腸風下血。

滑石，當歸，生地，黃芩，甘草，蒼朮（等分）。

右以水煎服，或以蒼朮生地不犯鐵器為末，丸服。

又方。

茄蒂（燒存性），梔子（炒）。

右為末，搗飯丸如梧子大，每服空心一百丸，米湯下。

又方，便血久遠傷血致虛，并麻風癬見面者。

龜板（二兩酥炙），升麻，香附（各五錢），芍藥（一兩五錢），側柏葉，椿根皮
（七錢五分）。

右為末，粥丸，以四物湯加白朮，黃連，甘草，陳皮作末，湯調送下丸藥。

又方，脈緩大，口渴，月經紫色，勞傷挾濕。

白朮（五錢），黃柏（炒），生地，白芍（各三錢），地榆（二錢），黃芩（二錢
），香附（二錢）。

右為末蒸餅丸服。

又方，治積熱便血。

蒼朮，陳皮（一兩五錢），黃連，黃柏，條芩（各七錢五分），連翹（五錢）。

右為末，生地膏六兩丸如梧子大，每服五七十丸，白湯下。

又方。

腸風脫露，以車荷鳴五七箇焙乾燒灰，醋調搽，仍忌濕麵酒辛熱物。

附錄，腸胃不虛，邪氣無從而入，人惟坐臥風濕，醉飽，房勞，生冷，停寒，酒麵
，積熱，以致榮血失道，滲入大腸，此腸風藏毒之所由作也，挾熱下血清而色鮮，
腹中有痛，挾冷下血濁以色黯，腹中略痛，清則為腸風，濁則為臟毒，有先便而後
血者，其來也遠，有先血而後便者，其來也近，世俗糞前糞後之說非也，治法大要
先當解散腸胃風邪，熱則用敗毒散，冷者與不換金正氣散，加川芎，當歸，後隨其
冷熱而治之，芎歸湯一劑又調血之上品，熱者加茯苓，槐花，冷者加茯苓，木香，
此則自根自本之論也，雖然精氣血氣生於穀氣，靖為大腸下血，大抵以胃藥收功，
以四君子湯，參苓白朮散，枳殼散，小烏沉湯和之，胃氣一回，血自循於經絡矣，
腸風者，邪氣外入，隨感隨見臟毒者，蘊積毒久而始見三因方，五痔腸風臟毒辨之
甚詳，前二證皆以四物湯加刺蝟皮。

  ==附方。

蒜連丸（一名金屑萬應膏）。

獨頭蒜（十箇），黃連（不拘多少）。

右先用獨蒜，煨香熟和藥杵勻丸，如梧子大，空心米湯下四十丸。

又方，治腸風。

香附（一兩炒），枳殼（七錢五分炒），當歸尾（五錢），川芎（五錢），槐花（
炒），甘草（炙各二錢五分）。

右為粗末，每服三錢，水煎生薑三片，棗一箇。

敗毒散（見瘟疫）。

不換金正氣散

厚朴（薑制），藿香，甘草（炙），半夏，蒼朮（米泔浸），陳皮（去白）。

右等分，薑三片棗二個煎，食前熱服。

芎歸湯

川芎，當歸。

右等分水煎。

參苓白朮散（見脾胃類）。

枳殼散

枳殼（麩炒去瓤），槐子（微炒黃），荊芥穗（各五錢）。

右為末，每服三錢，薄粟米粥調下，如人行一二里，再用粥壓下，日進二三服。

小烏沉湯

香附（二十兩），烏藥（十兩），甘草（炙一兩）。

右為末，湯調下。

  ==痔瘡二十六

痔瘡專以涼血為主

入方

人參，黃耆，生芐，川芎，當歸（和血），升麻，條芩，枳殼（寬腸），槐角（涼
血生血），黃連，一方無黃連。

熏洗

五倍子，朴硝，桑寄生，蓮房（又加荊芥）。

煎湯，先熏後洗，又冬瓜藤亦好，又大腸熱腫者用木鱉子伍倍子研細末調傅，痔頭
向上，是大腸熱甚收縮而上，用四物湯解毒，加枳殼白朮槐角秦艽。

附錄，痔者皆因臟腑本虛，外傷風濕，內蘊熱毒，醉飽交接，多慾自，以故氣血
下墜，結聚肛門，宿滯不散而衝突為痔也。其肛邊發露肉珠，狀如鼠乳，時時滴漬
膿血，曰牡痔。肛邊生瘡腫痛，突出一枚，數日膿潰即散，曰牝痔。腸口大顆發
，且痛且癢，出血淋瀝，曰脈痔。腸內結核有血，寒熱往來，登溷脫肛，曰腸痔。
若血痔，則每遇大便，清血隨而不止，若酒痔，則每遇飲酒，發動瘡腫痛而流血，
若氣痔，則憂死鬱怒適臨乎前，立見腫痛，大便艱難，強力則肛出而不收矣，此諸
痔之外證也。治法總要，大抵以解熱調血順氣先之，蓋熱則血傷，血傷則經滯，經
滯則氣不運行，氣與血俱滯，乘虛而墜入大腸，此其所以為痔也，諸痔久不愈，必
至穿入為漏矣。

  ==附方

治諸痔瘡

槐花（四兩），皂角刺（一兩搥碎），胡椒（十粒），川椒（一兩）。

右用肚一個，入藥在內扎定口，煮熟去藥，空心食肚。

清心丸

素問云：諸痛癢瘡皆屬於心，心主血熱，此藥主之。

黃連（一兩），茯神，赤苓。

右為末，煉蜜丸如梧子大，每一百丸食前米湯下。

清涼飲

治諸痔熱甚，大便秘結。

當歸，赤芍，甘草（炙），大黃（米上蒸曬）。

右等分為末，每服二錢，新水調下。

槐角丸

治諸痔及腸風下血脫肛。

槐角（一兩），防風，地榆，當歸，枳殼，黃芩（各半兩）。

右為末，糊丸如梧子大，空心米湯下二十丸。

蝟皮丸。

治諸痔出裏急疼痛。

槐花（炒），艾葉（炒），枳殼，地榆，當歸，川芎，黃耆，白芍，白礬（枯），
貫眾，蝟皮（一兩炙），頭髮（燒三錢），豬後蹄重甲（十枚炙焦），皂角（一大
錠炙黃去皮）。

右為末，煉蜜丸梧子大，每服五十丸，食前米湯下。

豬甲散。

治諸痔。

豬懸蹄甲（不拘多少）。

右為末，陳米湯調二錢，空心服。

芎歸丸。

治痔下血不止。

川芎，當歸，黃耆，神（炒），地榆，槐花（炒各半兩），阿膠（炒），荊芥，
木賊，頭髮（燒灰各一錢半）。

右為末，煉蜜丸，梧子大，服五十丸食前米湯下。

乾葛湯。

治酒痔。

乾葛，枳殼（炒），半夏，茯苓，生地，杏仁（各半兩），黃芩（二錢半），甘草
（同上）。

右剉，每服三錢，黑豆一百粒，薑三片，白梅一箇煎服。

橘皮湯。

治氣痔。

橘皮，枳殼（炒），川芎，槐花（炒各半兩），檳榔，木香，桃仁（炒去皮），紫
蘇莖葉，香附，甘草（炙各二分半）。

右剉，每服八錢，薑棗煎服。

熏洗方。

槐花，荊芥，枳殼，艾葉。

又方。

土礬末（二錢），木鱉子（七箇取仁研）。

右以水煎薰洗三兩次，如肛門腫熱以朴硝末水調淋之良。

又方，治腸痔每大便常有血。

右以蒲黃末方寸匕米飲調下，日三頓瘥。

又方。

搗桃葉一斛蒸之內小口器中，以下部榻上坐，蟲自出。

地黃丸。

治五痔滋陰必用之。

地黃（酒蒸熟一兩六錢），槐角（炒），黃柏，杜仲（炒），白芷（各一兩），山
藥，山茱萸，獨活（各八錢），澤瀉，牡丹，茯苓（各六錢），黃芩（一兩半），
白附子（二錢）。

右煉蜜丸，如梧子大，空心服五十丸，米湯下。

薰痔方。

用無花果葉煮水薰，少時再洗，又好醋沃燒新磚如法坐薰良。

又方。

大黃（三錢煨），牡蠣（一兩煆）。

右為末，作十服空心服。

又方。

大蒜一片頭垢捻成餅子，先安頭垢餅於痔上，外安蒜艾灸之。

翻花痔。

荊芥，防風，朴硝煎湯洗之，次用木鱉子，鬱金研末入龍腦些少水調敷，又方熊膽
片腦和勻貼之。

  ==漏瘡二十七。

漏瘡先須服補藥生氣血，用參朮耆芎歸為主，大劑服之，外以附子末，津唾和作餅
子，如錢厚以艾灸之，漏大炷大，漏小炷小，但灸令微熱不可使痛，乾則易之，則
再研如末作餅再灸，如困則止，來日再灸，直至肉平為效，亦有用附片灸，仍用前
補劑作膏貼之尤妙，痔漏涼大腸寬大腸，用枳殼去穰入巴豆鐵線纏煮透，去巴豆，
入藥用丸子則爛搗，用煎藥乾用寬腸，澀竅用赤石脂，白石脂，枯礬，黃丹，腦子
。漏竅外塞用童子小便煆爐甘石，牡蠣粉。

入方。

黃連散。

原有痔漏又於肛門邊生一塊皮厚腫痛作膿，就在痔孔出作食積注下治。

黃連，阿魏，神，山楂，桃仁，連翹，槐角，犀角（等分）。

右為末，以少許置掌心，時時舐之，津液咽下，如消三分之二止後服。

附錄，漏者，諸之潰漏也，狼，鼠，螻，蛄，蜂，蚍蜉，蠐螬，
浮蛆，轉筋，古所謂九，是爾析而言之三十六種，其名目又不同焉，大扺外
傷四氣內窘七情，與夫飯食乖常染觸蠢動含靈之毒，未有不變為瘡，穿孔一深，
膿汁不盡，得冷而風邪併之，於是涓涓而成漏矣，然有近年漏者，有久年漏者，近
則帶淡紅或微腫，或小核，久則上而槁白，內而黑爛，淫蟲惡臭生焉。

  ==附方。

豬腎丸。

通行漏瘡中惡水自大腸中出。

黑牽牛碾細末二錢半入豬腎中，以線扎青竹葉包，慢火煨熟，空心溫酒嚼下。

乳香丸。

治冷漏。

乳香（二錢半），牡蠣粉（一錢二分半）。

右為末，雪糕糊丸，麻子大，每服三十丸，薑湯空心下。

生地黃膏。

治漏瘡通用。

露蜂房（炙），五倍子，木香（三錢），乳香（一錢），輕粉（一字）。

右為末，用生地黃一握搗細和為膏，攤生絹上貼。

蛇蛻散。

治漏瘡血水不止。

蛇皮（焙焦），五倍子，龍骨（各二錢半），續斷（五錢）。

右為末，入射香少許，津唾調傅。

薰漏瘡方。

艾葉，五倍子，白膠香，苦楝根（等分）。

右剉碎，燒香法置長桶內，坐薰瘡處。

洗漏瘡方。

治漏瘡孔中多有惡穢，常須避風，洗淨露蜂房，白芷，煎湯洗，或大腹皮，苦參煎
湯洗。

右洗畢候水出拭乾，先用東向石榴皮晒為末乾摻以殺淫蟲，少頃傅藥。

久方。

九孔蜂房（炙黃）。

右為末，臘月豬脂研傅候收汁，以龍骨降香節末入些乳香硬瘡。

漏瘡。

或腿足先是積熱所注，久則為寒。

附子破作兩片，用人唾浸透切成片，安漏孔上艾灸。

又方。

川芎（半兩），細辛，白芷稍（二錢半）。

右為末，每日作湯服之，病在下食前服，在上食後服，看瘡大小討隔年黃麻根，刮
去皮撚成繩子入孔中，至入不去則止瘡外膏藥貼之。

丹溪心法卷二終。

  ==大標題==  丹溪心法卷三  元  丹溪朱震亨著

  ==脫肛二十八。

脫肛屬氣熱，氣虛，血虛，血熱，氣虛者，補氣參耆芎歸升麻，血虛四物湯，血熱
者，涼血四物湯加炒柏，氣熱者，條芩六兩升麻一兩糊丸外用，五倍子為末，托
而上之，一次未收至五七次待收乃止，又東北方壁土泡湯先熏後洗。

附錄，肺與大腸為表裏，故肺藏蘊熱，則肛門閉結，肺藏虛寒，則肛門脫出，又有
婦人產育用力，小兒久痢皆致此，治之必須溫肺藏，補腸胃，久則自然收矣。

  ==附方。

香荊散。

治肛門脫出，大人小兒皆主之。

香附子，荊芥（等分），砂仁。

右為末，每服三錢，水一碗煎熱淋洗，每服三錢煎服亦可。

又方。

五倍子為末，每用三錢煎洗。

又方，木賊不以多少燒灰為末，摻肛門上按入即愈。

  ==嘔吐二十九。

凡有聲有物謂之嘔吐，有聲無物謂之噦，胃中有熱膈上有痰者，二陳湯加炒山梔，
黃連，生薑，有久病嘔者，胃虛不納穀也，用人參，生薑，黃耆，白朮，香附之類
，嘔吐，朱奉議以半夏橘皮生薑為主，劉河間謂，嘔者火氣炎上此特一端耳，有痰
膈中焦食不得下者，有氣逆者，有寒氣鬱於胃口者，有食滯心肺之分而新食不得下
而反出者，有胃中有火與痰而嘔者，嘔吐藥忌瓜蔞，杏仁，桃仁，蘿蔔子，山梔，
皆要作吐丸藥，帶香藥行散不妨，注船大吐渴飲水者，即死童便飲之最妙。

  ==附方。

理中加丁香湯。

治中脘停寒喜辛物，入口即吐。

人參，白朮，甘草（炙），乾薑（泡各一錢），丁香（十粒）。

右咀，生薑十片水煎服，或加枳實半錢亦可，不效或以二陳湯加丁香十粒，並須
冷服，蓋冷遇冷則相入，庶不吐出，又或活人生薑橘皮湯。

活人生薑橘皮湯。

橘皮（四兩），生薑（半斤）。

右咀，水七盞，煮至三盞，去滓，逐旋溫服。

熱嘔，濟生竹茹湯，小柴胡加竹茹湯（見瘧類）。

右並用生薑多煎服。

濟生竹茹湯。

葛根（三兩），半夏（炮七次二兩），甘草（炙一兩）。

右咀，每四錢，水一盞，入竹茹一小塊，薑五片。

加味二陳湯。

治停痰結氣而嘔。

半夏，橘皮（各五兩），白茯苓（三兩），甘草（炙一兩半），砂仁（一兩），丁
香（五錢），生薑（三兩）。

右水煎服。

吐虫而嘔方。

黑鉛炒成灰檳榔末，米飲調下。

  ==惡心三十。

惡心有痰，有熱，有虛，皆用生薑，隨症佐藥，戴云，惡心者，無聲無物，心中欲
吐不吐，欲嘔不嘔，雖曰惡心，實非心經之病，皆在胃口上，宜用生薑，蓋能開胃
豁痰也。

附錄，惡心欲吐不吐，心中兀兀如人畏舟船，宜大半夏湯，或小半夏茯苓湯，或理
中湯加半夏亦可，又胃中有熱惡心者，以二陳加生薑汁，炒黃連黃芩各一錢最妙。

  ==附方。

大半夏湯。

半夏，陳皮，茯苓（各二錢半）。

右咀，水二盞，薑二錢半，煎八分，食後服。

小半夏茯苓湯。

半夏（五兩），茯苓（三兩）。

右咀，每服八錢，用水一盞半，煎至一盞，入生薑自然汁，投藥中更煎一兩沸熱
服無時，或用生薑半斤同煎。

理中湯（見中寒）。

  ==欬逆三十一。

欬逆有痰，氣虛，陰火，視其有餘不足治之，其詳在格致餘論，不足者，人參白朮
湯下大補丸，有餘並有痰者吐之，人參蘆之類。痰礙氣而呃逆用蜜水吐，此乃燥痰
不出，痰者陳皮半夏，氣虛人參白朮，陰火黃連柏滑石，欬逆自痢者，滑石，甘草
，炒黃柏，白芍，人參，白朮，陳皮加竹荊瀝服。

戴云，呃逆者，因痰與熱，胃火者極多。

附錄，欬逆為病，古謂之噦，近謂之呃，乃胃寒所生寒氣自逆而呃上，此證最危，
亦有熱呃，己見傷寒證，其有他病發呃者，宜用半夏一兩，生薑半兩，水煎熱服，
或理中湯加枳殼，茯苓各半錢，半夏一錢，不效更加丁香十粒，吐利後胃虛寒咳逆
者，以羌活附子湯，或丁香十粒，柿蒂十箇切碎，水煎服，吐利後胃熱咳逆者，竹
皮竹茹湯，亦無別病偶然致呃，此緣氣逆而生，宜小半夏茯苓湯，加枳實，半夏，
或煎湯泡蘿蔔子研取汁，調木香調氣散，熱服之，逆氣用之最佳。

  ==附方。

橘皮乾薑湯。

治咳逆不止。

橘皮，通草，乾薑，桂心，甘草（炙各二兩），人參（一兩）。

右用五錢水，煎服。

生薑半夏湯。

通治咳逆欲死。

半夏（一兩），生薑（二兩）。

右以水煎，溫作三服。

陰證咳逆。

川烏，乾薑（炮），附子（炮），肉桂，芍藥，甘草（炙），半夏，吳茱萸，陳皮
，大黃（等分）。

右為末，每服一錢，生薑五片煎服。

人參白朮湯。

人參，黃芩，柴胡，乾葛，梔子仁，甘草（炙各半兩），白朮，防風，半夏（泡七
次），五味。

右咀，每服四錢，薑三片煎。

羌活附子湯。

治呃逆。

木香，附子（炮），羌活，茴香（炒各半兩），乾薑（一兩）。

右為末，每服二錢，水一盞半，鹽一捻，煎二十沸和柦熱服，一服止（三因加丁香
）。

橘皮竹茹湯。

橘皮（一升），竹茹（一升半），甘草（炙二兩），人參（半兩），棗子（三十箇
），生薑（半兩）。

右咀，水十盞，煎至三盞，作三服。

小半夏茯苓湯。

二陳湯加黃芩煎。

木香調氣散。

白蔻仁，丁香，檀香，木香（各二兩），藿香，甘草（炙各八兩），砂仁（四兩）
。

右為末，每服二錢，入鹽少許，沸湯點服。

大補丸（見補損）。

理中湯（見中寒）。

  ==翻胃三十二。

翻胃大約有四，血虛，氣虛，有熱，有痰兼病，必用童便，汁，竹瀝，牛羊乳，
生薑汁，氣虛入四君子湯，右手脈無力，血虛入四物湯加童便，左手脈無力，切不
可用香燥之藥，若服之必死，宜薄滋味，治反胃用黃連三錢，生薑汁浸炒，山楂肉
二錢，保和丸二錢，同為末，糊丸如麻子大，臙脂為衣，人參湯入竹瀝再煎一沸下
六十丸，有痰二陳湯為主，寸關脈沉或伏而大，有氣結宜開滯導氣之藥，寸關脈沉
而濇，有內虛陰火上炎而反胃者，作陰火治之，年少者四物湯清胃脘，血燥不潤便
故澀，格致餘論甚詳，年老雖不治，亦用參朮關防氣虛胃虛，氣虛者四君子湯加蘆
根，童便，或參苓白朮散，或汁，牛羊乳，或入駮驢尿，又有積血停於內而致，
當消息逐之，大便澀者難治，常令食兔肉則便利，翻胃即膈噎，膈噎乃翻胃之漸，
發揮備言年高者不治，糞如羊屎者，斷不可治大腸，無血故也。

戴云，翻胃血虛者脈必數而無力，氣虛者脈必緩而無力，氣血俱虛者則口中多出沫
，但見沫大出者必死，有熱者脈數而有力，有痰者脈滑數，二者可治，血虛者四物
為主，氣虛者四君子為主，熱以解毒為主，痰以二陳為主。

又方。

用馬剝兒燒灰存性一錢，好棗肉，平胃散二錢。

右和勻溫酒調服食即可下，然後隨病源調理。

又方。

茱萸，黃連，貝母，瓜蔞，牛轉草。

治翻胃。

菜汁（二兩），牛乳（二盞）。

右用生薑汁半兩和勻，溫服效。

治翻胃積飲通用。

益元散生薑自然汁澄白腳丸，小丸子時時服。

  ==附方。

燒針丸。

此藥清鎮專主吐逆。

黃丹（不以多少）。

右研細用，去皮小棗肉，丸如雞頭大，每用針簽於燈上燒灰為末，乳汁下一丸。

棗肉平胃散。

厚朴（薑制），陳皮（去白各三斤三兩），甘草（炙），紅棗，生薑（各二斤），
蒼朮（泔浸一宿炒五斤）。

右挫拌勻，以水浸過面上半寸許，煮乾焙燥為末，每服二錢鹽湯空心點服。

參苓白朮散（見脾胃類）。

保和丸（見積聚類）。

  ==吞酸三十三（附噯氣）。

吞酸者，濕熱鬱積於肝而出伏於肺胃之間，必用糲食蔬菜自養，宜用炒吳茱萸，順
其性而折之，此反佐之法也，必以炒黃連為君，二陳湯加茱萸，黃連，各炒隨時令
返其位，使蒼朮茯苓為輔佐，冬月倍茱萸，夏月倍黃連，湯浸炊餅丸如小丸吞之，
仍教以糲食蔬菜自養即安。

戴云，濕熱在胃口上，飲食入胃被濕熱鬱遏，其食不得傳化，故作酸也，如穀肉在
器濕熱則易為酸也。

入方。

茱萸（二兩去枝梗煮少時浸半日曬乾），陳皮（一兩），蒼朮（米泔浸一兩），黃
連（二兩陳壁土炒去土秤），黃芩（一兩如上土炒），或加桔梗一兩，茯苓一兩。

右為末，神糊丸，綠豆大，每服二三十丸，時時津液食後服。

附錄，吞酸與吐酸不同，吐酸素問以為熱，東垣又為寒，何也？吐酸是吐出酸水如
醋，平時津液隨上升之氣鬱積而久，濕中生熱，故從火化，遂作酸味，非熱而何其
有鬱積之久不能自湧而出伏於肺胃之間，咯不得上咽，不得下肌表，得風寒則內熱
愈鬱而酸味刺心，肌表溫暖腠理開發，或得香熱湯丸津液得行，亦可暫解非寒而何
，素問言熱其本也，東垣言寒言其末也。

  ==附方。

朮丸。

治中腕宿食留飲，酸蜇心痛，或口吐清水。

神（炒三兩），蒼朮（泔浸炒一兩半），陳皮（一兩）。

右為末，生薑汁煮神糊為丸，每七十丸薑湯下。

加味平胃散。

治吞酸或宿食不化。

生料平胃散加神，麥芽炒各半錢（朮朴不制）。

生薑三片，水煎五錢服。

噯氣。

胃中有火有痰。

入方。

南星，半夏，軟石膏，香附，一本有炒梔子。

右作丸，或作湯服之，蓋胃中有鬱火，膈上有稠痰故也。

軟石膏丸亦不可，服本方痰條下云噫氣吞酸，此係食鬱有熱火氣衝上，黃芩為君，
南星半夏陳皮為佐，熱多加青黛。

  ==痞三十四。

痞者食積兼熱，東垣有法有方，心下痞須用枳實炒黃連，如稟受充實面蒼骨露氣實
之人而心下痞者，宜枳實，黃連，青皮，陳皮，枳殼。如稟氣素弱轉運不調飲食不
化而心下痞者，宜白朮，山楂，柏，陳皮。如肥人心下痞者乃是實痰，宜蒼朮，
半夏，砂仁，茯苓，滑石。如瘦人心下痞者乃是鬱熱在中焦，宜枳實，黃連，葛根
，升麻。如食後感寒飲食不化心下痞，宜藿香，草豆蔻，吳茱萸，砂仁。痞挾血成
窠囊用桃仁，紅花，香附，大黃之類。

入方。

吳茱萸（三兩湯浸煮少時），黃連（八兩）。

粥糊為丸，每服五七丸，白朮陳皮湯下。

玉液丸。

軟石膏（不以多少，又云火煆紅出火毒）。

右為末，醋糊丸如綠豆大，服之專能瀉胃火，併治食積痰火。

附錄，痞者與否同不通泰也，由陰伏陽蓄氣與血不運而成，處心下位中央填滿痞塞
者，皆土之病也，與脹滿有輕重之分，痞則內覺痞悶而外無脹急之形者，是痞也。
有中氣虛弱不能運化精微為痞者，有飲食痰積不能施化為痞者，有濕熱太甚為痞者
，古方治痞用黃連，黃芩，枳實之苦以泄之。厚朴，生薑，半夏之辛以散之。人參
，白朮之甘苦以補之。茯苓，澤瀉之淡以滲之。既痞同濕治惟宜上下分消其氣，如
果有內實之證庶可略與疏導，世人苦於痞塞喜行利藥，以求其速效，暫時快通痞，
若再作益以滋甚。

  ==附方。

加味補中益氣湯。

治內傷心下痞（見內傷）。

脈緩有痰而痞加半夏，黃連。脈弦四肢滿悶便難而心下痞加柴胡，黃連，甘草。大
便祕燥加黃連，桃仁，少加大黃，歸身。心下痞瞀悶者，加白芍藥，黃連。心下痞
中寒者加附子，黃連。心下痞腹脹加五味子，白芍，砂仁。天寒少加乾薑，或中桂
。心下痞嘔逆者加黃連，生薑，陳皮，如冬月加黃連，少入丁香，藿香。心下痞如
腹中氣上逆者是衝脈逆也，加黃柏三分，黃連一分半以泄之。如食已心下痞別服橘
皮枳朮丸。

枳實消痞丸。

治右關脈浮弦心下虛痞，惡食，懶倦，開胃進食。

枳實，黃連（各五錢），乾生薑（二錢），半夏（三錢），厚朴（四錢），人參
（三錢），甘草（炙二錢），白朮（三錢），茯苓，麥芽（各二錢）。

右為末，水浸蒸餅丸，如梧桐子大服三五十丸，溫水下。

橘皮枳朮丸。

橘皮，枳實，白朮（等分）。

右為末，荷葉裹燒飯為丸，每服五十丸，白湯下。

枳朮丸。

助胃消食，寬中去痞滿。

白朮，枳實（各二兩）。

右為末，荷葉裹燒飯為丸。

  ==嘈雜三十五。

嘈雜是痰因火動，治痰為先，薑炒黃連入痰藥，用炒山梔子，黃芩為君，南星，半
夏，陳皮為佐，熱多加青黛，嘈雜此乃食鬱有熱，炒梔子，薑炒黃連不可無，肥人
嘈雜二陳湯少加撫芎，蒼朮，白朮，炒山梔子。嘈雜若濕痰氣鬱不喜食，三補丸加
蒼朮，倍香附子，醫按蔣氏子條云，心嘈索食以白朮，黃連，陳皮作丸，白湯下七
八十丸，數服而止。又云，眩運嘈雜是火動其痰，二陳湯加梔子，芩連之類。

戴云，此則俗謂之心嘈也。

三補丸（見補損）。

  ==傷食三十六。

傷食惡食者，胸中有物，宜導痰補脾，用二陳湯加白朮，山楂，川芎，蒼朮服之。

憂抑傷脾不思飲食，炒黃連，酒芍藥，香附，同清六丸末用薑汁浸蒸餅丸服。

入方。

治氣抑痰倦不思食。

白朮（二兩），蒼朮，陳皮，黃連，黃柏，半夏（各二兩），扁柏（七錢半），香
附（一兩半），白芍（一兩半）。

右為末，薑汁麵糊丸。

治心腹膨，內多食積所致。

南星（一兩半薑制），半夏，瓜蔞仁（研和潤一兩半），香附（一兩童便浸），黃
連（三兩薑炒），礞石（硝），蘿蔔子，連翹（半兩），麝（少許），又方加陳
皮半兩。

右為末糊丸。

一人因喫麵內傷，肚熱頭痛。

白朮（一錢半），白芍，陳皮，蒼朮（各一錢），茯苓，黃連，人參，甘草（各五
分）。

右作一服，薑三片煎，如口渴乾葛二錢，再調理。

補脾丸。

白朮（半斤），蒼朮，茯苓，陳皮（各三兩），粥為丸。

清六丸（見泄瀉）。

附錄，傷食之證，右手氣口必緊盛，胸膈痞塞，噫氣如敗卵臭，亦有頭痛發熱，但
身不痛為異耳，用治中湯加砂仁一錢，或用紅貞子。

  ==附方。

加味二陳湯。

治中脘聞食氣則嘔。

本方加砂仁一錢，青皮半錢。

紅丸子。

治傷食。

京三稜，蓬朮（煨），青皮，陳皮（五兩），乾薑（炮），胡椒（三兩）。

右為末用醋糊丸，如梧子大，礬紅為衣，服三十丸，食後薑湯下。

治中湯（見脾胃）。

  ==疸三十七。

疸不用分其五，同是濕熱如盦相似，輕者小溫中丸，重者大溫中丸，熱多加芩連
，濕多者茵陳五苓散加食積藥，溫熱因倒胃氣服下藥大便下利者，參耆加山梔，茵
陳，甘草。

戴云，五疸者，周身皮膚並眼加梔子水染，因食積黃者，量其虛實下其食積，其餘
但利小便為先，小便利白其黃則自退矣。

入方。

小溫中丸。

治疸又能去食積。

蒼朮，川芎，香附，神，針砂（醋炒紅）。

春如芎夏加苦參，或黃連，冬加吳茱萸或乾薑。

大溫中丸。

治食積與黃腫，又可借為制肝燥脾之用，脾虛者以參，朮，芍藥，陳皮，甘草作湯
使。

陳皮，蒼朮，厚朴，三稜，蓬朮，青皮（五兩），香附（一斤），甘草（一兩），
針砂（二兩醋炒紅）。

右為末，醋糊丸，空心薑鹽湯下，午後飯食可酒下，忌犬肉果菜。

附錄，黃疸乃脾胃經有熱所致，當究其所因，分利為先，解毒次之，諸疸口淡，怔
仲，耳鳴，腳軟，微寒，發熱，小便白濁，此為虛證，治宜四君子湯吞八味丸，不
可過用涼劑，強通小便，恐腎水枯竭，久而面黑黃色，及有渴者不治，不渴者可治
，黃疸通身面目悉黃，宜生料五苓散加茵陳，又宜小柴胡加茵陳，茯苓，枳實，加
少朴硝，濟生茵陳湯，千金方東引桃根細者煎空心服。穀疸，食已頭眩心中怫鬱不
安，饑飽所致胃氣蒸衝而黃，宜小柴胡加穀芽，枳實，厚朴，山梔，大黃，濟生穀
疽丸。酒疸，身目黃，心中懊，足脛滿，尿黃，面黃而赤斑，酒過胃熱，醉臥當
風，水濕得之，小柴胡加茵陳，豆豉，大黃，黃連，葛粉，脈微數，面目青黑，或
大便黑，三因方白朮散，脈弦澀三因當歸白朮散，濟生方五苓加葛根湯。女勞疸，
因房事後為水濕所搏，故額黑身黃小腹滿急，小便不利，以大麥一撮，同活石石膏
末各一錢煎服。黃汗者，因脾胃有熱，汗出入水澡浴所致，故汗出黃染衣而不渴，
濟生方黃耆散，茵陳湯，又以苦丁香如豆大，深吸鼻中出黃水差。發黃脈沉細遲，
四肢逆冷，身冷自汗不止，宜茵陳四逆湯。

  ==附方。

茵陳蒿湯。

治濕熱發黃，身熱，鼻乾，汗出，小便赤而不利。

茵陳（六兩），梔子（十四箇），大黃（三兩）。

右三味，每服一兩半，水煎服。

梔子大黃湯。

治酒疸。

梔子（十五箇），大黃（一兩），枳實（五枚），豉（一升）。

水煎溫服。

硝石礬石散。

治女勞疸，身黃。

硝石，礬石（各燒等分）。

右為末，以大麥粥汁和服二錢，日三，重衣覆取汗。

瓜蒂散。

瓜蒂（二錢），母丁香（一錢），黍米（四十九粒），赤小豆（半錢）。

右為末，每夜於鼻內之，取下黃水，凡用先令病人含水一口。

茵陳五苓散。

右用五苓散五分，茵陳蒿末十分，和勻先食飲服方寸，七日三服。

八味丸（見補損）。

生料五苓散（見中暑）。

小柴胡湯（見瘧）。

濟生茵陳湯。

茵陳（二兩），大黃（一兩），梔子仁（三錢）。

右咀，每服四錢，水一盞，煎八分，溫服不拘時。

濟生穀疸丸。

苦參（三兩），牛膽（一箇），龍膽草（一兩）。

右為末，用牛膽汁入少煉蜜丸如梧子大，每五十丸，空心熱水，或生薑甘草湯送下
。

三因白朮湯。

桂心，白朮（各一兩），豆豉，乾葛，杏仁，甘草（各半兩），枳實（去穰麩炒）
。

右咀，每服四錢，水一盞煎七分，食前服。

三因當歸白朮湯。

白朮，茯苓（各三兩），當歸，黃芩，茵陳（各二兩），甘草（炙），枳實（麩炒
），前胡，杏仁（去皮尖麩炒各二兩），半夏（泡七坎二兩半）。

右咀，每服四錢，食後溫服。

濟生五苓散。

豬苓，澤瀉，白朮，茵陳，赤苓（等分）。

右咀，每四錢，水煎溫服無時。

濟生葛根湯。

葛根（二兩），枳實（麩炒），豆豉（一兩），梔子仁（一兩），甘草（炙半兩）
。

右咀，水煎服無時。

濟生黃耆散。

黃耆，赤芍，茵陳（各二兩），石膏（四兩），麥門（去心），豆豉（各一兩），
甘草（炙半兩）。

右咀，薑五片，水煎服無時。

茵陳四逆湯，方見中寒類加茵陳。

  ==水腫三十八。

水腫因脾虛不能制水，水漬妄行，當以參朮補脾，使脾氣得實則自健運，自能升降
，運動其樞機，則水自行，非五苓神佑之行水也，宜補中行濕利小便，切不可下，
用二陳湯加白朮，人參，蒼朮為主，佐以黃芩，麥門冬，炒梔子制肝木，若腹脹少
佐以厚朴，氣不運加木香，木通。氣若陷下加升麻，柴胡提之，隨病加減，必須補
中行濕，二陳治濕加升提之藥，能使大便潤而小便長。產後必須大補氣血為主，少
佐蒼朮，茯苓，使水自降，用大劑白朮補脾，若壅滿用半夏，陳皮，香附監之。有
熱當清肺金，麥門冬黃芩之屬，一方用山梔子去皮取仁炒，搥碎米湯送下一抄，若
胃熱病在上者帶皮用。治熱水腫用山梔子五錢，木香一錢半，白朮二錢半，咀，
取急流順水煎服。水脹用大戟，香薷濃煎汁成膏丸，去暑利小水。大戟為末棗肉丸
十丸泄小水劫快實者。

戴云，水腫者通身皮膚光腫如泡者是也，以健脾滲水利小便，進飲食，元氣實者可
下。

附錄，腰以下腫宜利小便，腰以上腫宜發汗，此仲景之要法也。諸家只知治濕當利
小便之說。執此一途用諸去水之藥。往往多死。又用導水丸，舟車丸，神佑丸之類
大下之，此速死之兆，蓋脾極虛而敗愈下愈虛，雖劫效目前而陰損正氣然病亦不旋
踵而至。

大法宜大補中宮為主，看所挾加減，不爾則死，當以嚴氏實脾散加減用。陽病水兼
陽證者，脈必沉數，陰病水兼陰證者脈必沉遲，水之為病不一，賈洛陽以病腫不治
必為錮疾，雖有扁鵲亦莫能為，則知腫之危惡，非他病比也。夫人之所以得全其性
命者，水與穀而已，水則腎主之，土穀則脾主之，惟腎虛不能行水，惟脾虛不能制
水，胃與脾合氣，胃為水穀之海，又因虛而不能傳化焉，故腎水泛溢反得以浸漬脾
土，於是三焦停滯經絡壅塞，水滲於皮膚注於肌肉而發腫矣，其狀目胞上下微起，
肢體重著，咳喘，怔忡，股間清冷，大便澀黃，皮薄而光，手按成窟，舉手即滿是
也，治法身有熱者水氣在表可汗，身無熱水氣在裏可下，其間通利小便，順氣和脾
，俱不可緩耳，證雖可下又當權其重輕，不可過用芫花，大戟，甘遂猛烈之劑，一
發不收，吾恐峻決者易，固閉者難，水氣復來而無以治之也。風腫者，皮麻木不
仁走注疼痛。氣腫者，皮厚四肢瘦削腹脹膨。其皮間有紅縷赤痕者此血腫也。婦
人懷胎亦有氣遏水道而虛腫者，此但順氣安脾飲食無阻，既產而腫自消。

大凡水腫先起於腹而後散四肢者可活。先起於四肢而後歸於腹者不治。大便滑泄與
夫唇黑，缺盆平臍突足平背平，或肉硬，或手掌平，又或男從腳下腫而上，女從身
上腫而下並皆不治。若遍身腫，煩渴，小便赤澀，大便閉此屬陽水，先以五皮散或
四磨飲，添磨生枳殼，重則疏鑿飲。若遍身腫不煩渴，大便溏，小便少不澀赤，此
屬陰水，宜實脾飲或木香流氣飲。陽水腫敗荷葉燒灰存性為末米飲調下。若病可下
者，以三聖散，牽牛，枳實，蘿蔔子三味，看大小虛實與服，氣實者三花神佑丸，
舟車丸，禹功散選用。忌食羊頭，蹄肉，其性極補水食之百不一愈。

  ==附方。

加味五皮散。

治四肢腫滿，不分陽水陰水皆可服。

陳皮，桑白皮，赤茯苓皮，生薑皮，大腹皮（各一錢），加薑黃（一錢），木瓜（
一錢）。

右作一服水煎，又方去陳皮桑白，用五加，地骨皮。

疏鑿飲子。

治水氣遍身浮腫，喘呼氣急，煩渴大小便不利，服熱藥不得者。

澤瀉，赤小豆（炒），商陸，羌活，大腹皮，椒目，木通，秦艽，檳榔，茯苓皮（
等分）。

右咀，水煎薑五片。

大橘皮湯。

治濕熱內攻，腹脹水腫，小便不利，大便滑泄。

陳皮（一兩），木香（二錢半），滑石（六兩），檳榔（三錢），茯苓（一兩），
豬苓，白朮，澤瀉，肉桂（各半兩），甘草（二錢）。

生薑五片，水煎服。

十棗丸。

治水氣，四肢浮腫，上氣喘急，大小便不利。

甘遂，大戟，芫花（各等分）。

右為末，煮棗肉為丸桐子大，清晨熱湯下三十丸，見利為度，次早再服，虛人不可
多服。

又方，治虛腫。

大香附不以多少，以童便浸二日，夜取出，月換童便，又浸一日夜，再取出，又換
童便浸一日夜，擦去皮，曬乾。

右為末，醋糊丸如梧子大，服七十丸，煎二十四味流氣飲送下。

嚴氏實脾散。

厚朴（制），白朮，木瓜，大腹子，附子，木香，草果仁，白茯苓，乾薑（炮各一
兩），甘草（灸半兩）。

右咀，薑五片，棗一枚煎服無時。

木香流氣飲（見氣類）。

四磨飲（見喘類）。

三花神佑丸，舟車丸（並見中濕類）。

禹功散。

黑牽牛（頭末四兩），茴香（炒一兩）。

右為末，生薑自然汁調一二錢臨睡服，或加白朮一兩。

加味枳朮湯。

治氣為痰飲閉隔心下堅脹，名曰氣分。

枳殼，白朮，紫蘇莖葉，桂，陳皮，檳榔，北梗，木香，五靈脂（炒各二分），半
夏，茯苓，甘草（各一分半）。

右以水煎薑三片。

胎水證，凡婦人宿有風寒冷濕妊娠，喜腳腫，亦有通身腫滿，心腹急脹，名曰胎水
。

二十四味流氣飲（見氣類）。

  ==鼓脹三十九。

鼓脹又名單鼓脹，宜大補中氣行濕，此乃脾虛之甚，必須遠音樂斷厚味，大劑人參
白朮佐以陳皮茯苓蒼朮之類，有血虛者用四物湯行血藥，有脈實堅人壯盛者或可攻
之便可收拾，用參朮為主。凡補氣必帶厚朴寬滿，厚朴治腹脹，因味辛以氣聚於下
焦故也，須用薑汁制之，如肥胖之人腹脹者，宜平胃五苓共服之。如白人腹脹者是
氣虛，宜參朮厚朴陳皮。如瘦人腹脹者是熱，宜黃連厚朴香附白芍。如因有故畜血
而腹脹者，宜抵當丸下死血。如因有食積而腹脹者，有熱用木香檳榔丸。有寒用木
香厚朴丁香砂仁神香附。如因外寒鬱內熱而腹脹者，用藿香麻黃升麻乾葛桂枝。
因大怒而腹脹者，宜青皮陳皮香附木香梔子仁蘆會，實者按之不堅不痛，治實者須
下之，消之，次補之。虛者溫之，升之，補為要。朝寬暮急血虛，暮寬朝急氣虛，
終日急氣血皆虛。腹脹不覺滿者，食肉多以黃連一兩，阿魏半兩，醋浸蒸餅為丸，
同溫中丸白朮湯下。食肉多腹脹，三補丸料內加香附半夏蒸餅丸服。

附錄，心肺陽也，居上，腎肝陰也，居下，脾居中，亦陰也，屬土，經曰，飲食入
胃，遊溢精氣，上輸於脾，脾氣散精，上歸於肺，通調水道，下輸膀胱，水精四布
，五經并行，是脾具坤靜之德而有乾健之運，故能使心肺之陽降腎肝之陰升，而成
天地交之泰，是為無病，今也七情內傷六淫外浸，飲食不節，房勞致虛，脾土之陰
受傷，轉運之官失職，胃雖受穀不能運化，故陽自生，陰自降，而成天地不交之否
，清濁相混，隧道壅塞，鬱而為熱，熱留為濕，濕熱相生，遂成脹滿，經曰鼓脹是
也，以其外雖堅滿中空無物，有似於鼓，其病膠固難以治療，又名曰蠱，若蟲侵蝕
之義理，宜補脾又須養肺金以制木，使脾無賊邪之患，滋腎水以制火，使肺得清化
，卻厚味，斷忘想，遠音樂，無有不安，醫又不察虛實，急於作效，病者苦於脹急
，喜行利藥，以求通快，不知覺得一日半日其腫愈甚，病邪甚矣，真氣傷矣，古方
惟禹餘糧丸，又名紫金丸，制肝補脾殊為切當。

  ==附方。

中滿分消丸。

治中滿鼓脹，水氣脹大，熱脹並皆治之。

黃芩，枳實（炒），半夏，黃連（炒各五錢），薑黃，白朮，人參，甘草，豬苓（
各一錢），厚朴（製一兩），茯苓，砂仁（各二錢），澤瀉，陳皮（各三錢），知
母（四錢），乾生薑（二錢）。

右為末，水浸蒸餅丸，如梧子大，每服百丸，焙熱白湯下，食後寒因熱用故焙服之
。

廣茂潰堅湯。

中滿腹脹內有積塊堅硬如石，令人坐臥不安，大小便澀滯，上氣喘促，遍身虛腫。

厚朴，黃芩，益智，草豆寇，當歸（各五錢），黃連（六錢），半夏（七錢），廣
茂，升麻，紅花（炒），吳茱萸（各二錢），甘草（生），柴胡，澤瀉，神（炒
），青皮，陳皮（各三錢），渴者加葛根四錢。

右每服七錢，生薑三片煎服。

紫蘇子湯。

治憂思過度致傷脾胃，心腹脹滿，喘促，煩悶，腸鳴，氣走漉漉有聲，大小便不利
，脈虛緊而澀。

蘇子（一兩），大腹皮，草果，半夏，厚朴，木香，陳皮，木通，白朮，枳實，人
參，甘草（各半兩）。

右水煎，生薑三片，棗一枚。

人參芎歸湯。

治血脹煩燥，水不嚥，迷忘，小便多，大便異或虛厥，婦人多有此證。

當歸，半夏（七錢半），川芎（一兩），蓬朮，木香，砂仁，白芍，甘草（灸各半
兩），人參，桂心，五靈脂（炒各二錢半）。

右水煎，生薑三片，棗一箇，紫蘇四葉。

禹餘糧丸。

治中滿氣脹喘滿及水氣脹。

蛇舍石（大者三兩，以鐵銚盛入炭火中，藥與銚子一樣通紅，用鉗出銚子以藥淬
醋中，候冷研極細），真針砂（五兩，先以水淘淨控乾，更以鐵銚子炒乾，入禹餘
糧一處，用水醋二升就銚內煮，令醋乾為度，卻就用銚子同二藥入一秤炭火中，
令通赤，鉗出銚子，傾藥於淨磚地上，候冷研極細），禹餘量（三兩同入針砂內製
）。

已上三物為主，其次量人虛實入下項藥。

木香，牛膝（酒浸），莪朮（炮），白蒺藜，桂心，川芎，白豆蔻，土茴香（炒）
，三稜（炮），羌活，茯苓，乾薑（炮），青皮（去白），附子（炮），陳皮，當
歸（酒浸一夕）。

右各半兩，虛人老人全用半兩，實壯之人隨意減之。

右為末，拌勻以湯浸，蒸餅攄去水和藥再搗極勻丸如梧桐子大，每服五十丸，空心
溫酒下，最忌食鹽，否則發疾愈甚。

平胃散（見脾胃）。

五苓散（見中暑）。

抵當丸。

水蛭（七箇），虫（八箇），桃仁（七箇），大黃（一兩）。

右為末，分作四丸，水一盞煎一丸取七分，溫服當下血，未下再服。

紺珠木香檳榔丸。

木香，檳榔，當歸，黃連，枳殼，青皮，黃柏（各一兩），黃芩，陳皮，三稜，香
附，牛末（各二兩），莪朮，大黃（各四兩）。

右為末，麵糊丸，梧子大，每服五七十丸，臨臥薑湯下，尋常消導開胃只服三四十
丸。

溫中丸（見積類）。

三補丸（見補損）。

  ==小便不通四十。

小便不通有氣虛，血虛，有痰，風閉，實熱氣虛用參耆升麻等，先服後吐，或參耆
藥中探吐之，血虛四物湯先服後吐，或芎歸中探吐亦可，痰多二陳湯先服後吐，已
上皆用探吐，若痰氣閉塞二陳湯加木通（一作木香），香附探吐之，以提其氣，氣
升則水自降下，蓋氣承載其水也，有實熱者當利之，砂糖湯調牽牛末二三分，或山
梔之類，有熱，有濕，有氣結於下，宜清，宜燥，宜升。有孕之婦多患小便不通，
胞被胎壓下故也，轉胞論用四物湯加參朮半夏陳皮甘草薑棗煎湯空心服。一婦人脾
疼後患大小便不通，此是痰隔中焦，氣滯於下焦，以二陳湯加木通，初喫，後煎柦
吐之。

附錄，腎主水，膀胱為之府，水瀦於膀胱而泄於小腸，實相通也，然小腸獨應於心
者何哉？蓋陰不可以無陽，水不可以無火，水火既濟，上下相交，此榮衛所以流行
而水竇開闔，所以不失其司耳，惟夫心腎不交，陰陽不調，故內外關格而水道澀，
傳送失度而水道滑熱則不通，冷則不禁，其熱盛者小便閉而絕無，其熱微者小便難
，而僅有腎與膀胱俱虛，客熱乘之，故不能制水，水挾熱而行澀，為是以數起而溺
有餘瀝，腎與膀胱俱冷，內氣不充，故胞中自滑所出多而色白，為是以遇夜陰盛愈
多矣，小便澀滑又當調適其氣歟。

  ==附方。

草蜜湯。

治心腎有熱小便不通。

生車前草搗取自然汁半盞，入蜜一匙，調下。

蒲黃湯。

治心腎有熱小便不通。

赤茯苓，木通，車前子，桑白皮，荊芥，燈芯，赤芍，甘草（炙），生蒲黃，滑石
（等分）。

右為末，每服二錢，蔥頭一根，紫蘇五葉，煎湯調服。

又方，治膀胱不利為癃，癃者小便閉而不通。

八正散加木香以取效，或云滑石亦可。

又方，治小便不通，臍下滿悶。

海金沙（一兩），臘茶（半兩）。

右為末，每服三錢，生薑甘草湯調下。

又方，治小便不通。

雞子中黃一枚，服之不過三。

又方，炒鹽熱熨小腹冷復易之。

又方，治忍小便久致胞轉。

自取爪甲燒飲服之。

又方，以蒲黃裹患人腎令頭至地三度即通。

又方，取陳久筆頭一枚燒為灰和水服之。

芎歸湯（見腸風類）。

二陳湯（見中風）。

八正散（見淋）。

  ==小便不禁四十一。

小便不禁者屬熱屬虛，熱者五苓散加解毒，虛者五苓加四物。

戴云，小便不禁出而不覺，赤者有熱，白者氣虛也。

附錄，小便不禁有虛熱，虛寒之分，內虛寒自出者秘元丹三陰子丸。內虛濕熱者
六味地黃丸，或八味丸加杜仲骨脂五味。老人宜八味丸減澤瀉為妙。

  ==附方。

秘元方。

助陽消陰正氣溫中，內虛裏寒，冷氣攻心脹痛泄瀉，自汗時出，小便不禁，陽衰足
冷，真氣不足，一切虛冷。

白龍骨（三兩燒），訶子（十箇燒去核），砂仁（一兩），靈砂（一兩）。

右四味為末，煮糯米粥丸，如麻子大，空心溫酒送下二丸，臨臥冷水送下三丸，忌
蔥茶葵菜物。

暖腎丸。

治腎虛多溺，或小便不禁而濁。

胡蘆巴（炒），故紙（炒），川楝（用牡蠣炒去牡蠣），熟地，益智，鹿茸（酒炙
），山茱萸，代赭（燒醋淬七次另研），赤石脂（各七錢半），龍骨，海螵蛸，熟
艾（醋拌炙焦），丁香，沉香，乳香（各五錢），禹餘糧（醋淬七錢半）。

右為末，糯米粥丸，如梧子大，服五十丸，煎菖蒲湯空心送下。

三因家子丸。

治下元虛冷小便不禁，或成白濁。

子（六兩炒），鹿茸（四兩酥炙），蓯蓉（酒浸），牛膝，熟地，當歸（各二兩
），巴戟（去心），菟絲子（酒浸各一兩半），杜仲，石斛，桂心，乾薑（炮各一
兩）。

右為末，酒糊丸如梧子大，每服一百丸，空心湯酒任下。

六味地黃丸（見補損）。

八味丸（見補損）。

  ==關格四十二。

關格必用吐提其氣之橫格，不必在出痰也。有痰宜吐者，二陳湯吐之，吐中便有降
。有中氣虛不運者，補氣藥中升降。寒在上，熱在下，脈兩手寸俱盛，四陪以上。

戴云，關格者，謂膈中覺有所礙，欲升不升，欲降不降，欲食不食，此謂氣之橫格
也。

  ==淋四十三。

淋有五皆屬乎熱，解熱利小便山梔子之類，山梔子去皮一合白湯送下。淋者，小便
淋瀝欲去不去，不去又來，皆屬於熱也。

入方。

治老人氣虛而淋者。

人參，白朮，木通，山梔。

地髓湯。

治死血作淋痛不可忍，此證亦能損胃不食。

杜牛膝（一合）。

右以水五鍾，煎耗其四而留其一，去滓，入麝香少許，空心服之，又只單以酒煎亦
可，又名苦杖散，老人虛寒者八味丸，或六味地黃丸為要藥。

又方，治氣虛而淋者。

八物湯加黃耆虎杖甘草煎湯服，諸藥中可加牛膝。

附錄，諸淋所發皆腎虛而膀胱生熱也，水火不交，心腎氣鬱，遂使陰陽乘舛，清濁
相干蓄在下焦，故膀胱裏急，膏血砂石從小便道出焉，於是有欲出不出，淋瀝不斷
之狀，甚者窒塞其間，則令人悶絕矣，大凡小腸有氣，則小便脹，小腸有血則小便
澀，小腸有熱則小便痛，痛者為血淋，不痛者為尿血，敗精結者為沙，精結散為膏
，金石結者為石，小便澀常有餘瀝者為氣，揣本揆原各從其類也，執劑之法，並用
流行滯氣疏利小便，清解邪熱，其於調平心火，又三者之綱領焉，心清則小便自利
，心平則血不妄行，最不可用補氣之藥，氣得補而愈脹，血得補而愈澀，熱得補而
愈盛，水竇不行加之谷道閉遏未見其有能生者也，雖然腎氣虛弱囊中受寒亦有挾冷
，而小便淋澀，其狀先寒戰而後溲便，蓋冷氣與正氣交爭，冷氣盛則寒戰而成淋，
正氣盛則寒戰解而得便溺也，又有胞系轉戾之不通者，是不可不辨胞轉證，臍下急
痛小便不通，凡強忍小便，或尿急疾走，或飽食忍尿，飽食走馬忍尿入房，使水氣
上逆，氣迫於胞，故屈戾而不得舒張也，胞落則殂。

淋閉，古方為癃，癃者罷也，不通為癃，不約為遺，小便滴瀝澀痛者謂之淋，小便
急滿不通者謂之閉，宜五苓散燈心湯調服，若臍下脹滿更加琥珀末一錢甚效。

有淋病下諸通利藥不能通者，或用木香流氣飲，或別用通氣香劑纔愈者，此乃氣淋
，出於冷熱淋之外，血淋一證，須看血色分冷熱，色鮮者，心小腸實熱，色瘀者，
腎膀胱虛冷，若的是冷淋及下元虛冷，血色瘀者並宜漢椒根剉碎不以多少白水煎，
候冷服。若熱極成淋，服藥不效者，宜減桂，五苓散加木通，滑石，燈心，瞿麥各
少許，蜜水調下。

  ==附方。

二神散。

治諸淋急痛。

海金砂（七錢半），滑石（半兩）。

右為末，每服二錢半，多用燈心，麥門冬，木通煎，入蜜少許調下。

五淋散。

治諸淋。

赤茯苓，赤芍，山梔子，生甘草（七錢半），當歸，加黃芩（五錢）。

每服五錢，水煎空心服。

車前子散。

治諸淋小便痛不可忍。

車前子（不炒半兩），淡竹葉，荊芥穗（能通竅），赤茯苓，燈心（各二錢半）。

右作二服，水煎。

又方，治小腸有熱血淋急痛。

生車前子洗淨臼內搗細，每服准一盞許井水調瀘清汁，食前服，若沙淋則以煆寒水
石為末，水調服。

茯苓調血湯。

治酒麵過度，房勞後小便下血。

赤茯苓（一兩），赤芍，川芎，半夏（各五錢），前胡，柴胡，青皮，枳殼，北
梗，桑皮，白茅根，燈心，甘草（炙各二錢半）。

每服三錢，薑三片，蜜一匙，水煎服。

沙石淋方。

黑豆（一百一十粒），生粉草（一寸）。

右以水煎，乘熱入滑石末一錢，空心服。

木香湯。

治冷氣凝滯小便澀作痛，身體冷。

木香，木通，檳榔，大茴香（炒），當歸，赤芍，青皮，澤瀉，橘皮，甘草。

右每服三錢，薑三片，入桂少許，煎服。

又方，治小便淋痛下沙石或赤澀。

萱草根。

右用一握，搗取汁服，或嫩苗煮食之亦可。

又方，治卒淋痛。

益元散二錢，茴香一錢微炒黃。

右為末，水煎服。

又方，治淋莖中痛，是肝經氣滯有熱。

甘草梢子一味。

右用水煎空心服。

又方  治苦病淋而莖中痛不忍者。

六君子湯或四君子湯加黃柏，知母，滑石，石葦，琥珀煎服（方見脾胃類）。

博濟方。

治五淋。

赤芍藥（一兩），檳榔（一箇麵裹煨）。

右為末，每服一錢，水煎空心服。

又方，治熱淋，血淋效。

赤小豆（不以多少炒熟）。

右為末，每服二錢，煨蔥一根，溫酒調服。

通秘散。

治血淋痛不可忍。

陳皮，香附，赤茯苓（等分）。

右剉散，每服二錢，水煎空心服。

白薇散。

治血淋，熱淋。

白薇，赤芍（等分）。

右為末，每服二錢，溫酒調下立效，或加檳榔。

髮灰散。

治血淋，若單小便出血為莖衄皆主之。

亂髮不以多少燒灰，入麝香少許，每服用米醋泡湯調下，治淋以葵子末等分，用米
飲空心調下，最治婦人胞轉不尿。

沉香散。

治氣淋，多因五內鬱結氣不舒，行陰滯於陽而致壅滯小腹脹滿，便溺不通，大便分
泄，小便方利。

沉香，石葦（去毛），滑石，王不留行，當歸（各半兩），葵子，芍藥（七錢半）
，甘草，陳皮（二錢半）。

右為末，每服二錢半，煎大麥湯調下。

又方，治淋。

人參（一錢），白朮（一錢半），澤瀉（七分），麥門冬（半錢），赤茯苓（七分
），甘草（半錢），滑石（半錢），竹葉（二十片），燈心（二十莖）。

右剉作一服水煎。又方，海金砂七錢半，滑石五錢，煎木通麥門冬車前草湯服二錢
。

生附湯。

治冷淋小便秘澀數起不通，竅中苦痛增寒凜凜，多因飲水過度，或為寒濕心虛志耗
，皆有此證。

附子（去皮臍），滑石（各半兩），瞿麥，木通（七錢半），半夏。

右剉散，每服三錢，水一鍾，生薑三片，燈心二十莖，蜜半匙煎，空心服。

八正散。

治大人小兒心經蘊熱，臟府秘結，小便赤澀，癃閉不通，熱淋，血淋並宜。

車前，瞿麥，萹蓄，滑石，甘草，山梔，木通，大黃（麵裹煨各等分），燈心（二
十莖）。

右每服五錢，水煎空心服。

清心連子飲。

治上盛下虛，心火炎上口苦咽乾，煩渴微熱，小便赤澀，或欲成淋。

黃耆，石連肉，白茯苓，人參（各七錢半），黃芩，甘草（灸），地骨皮，麥門冬
，車前子（各五錢）。

右每服五錢，水煎，發熱加柴胡薄苛。

又方，治諸淋。

五苓散（二錢），益元散（一錢），燈心（三十莖）。

右水煎空心服，或云益元散只加車前末一錢，又或去前二件只加阿膠末一錢。

又方，治熱淋，血淋。

麻根（十箇）。

右以水四碗煎去三留一，空心服甚效。

又方，治淋疾。

石燕子（十箇搗如黍米大），新桑白皮（三兩剉同拌勻）。

右將二物分作七帖，每用水一盞，煎七分去柤，空心午前至夜各一服。

參茯琥珀湯。

治淋莖中痛不可忍，相引下痛。

人參（五分），茯芍（四分），琥珀（三分），川楝子，生甘草（一錢），玄胡索
（七分），澤瀉，柴胡（各五分），當歸梢（三分）。

右作一服，長流水煎，空心服。

灸法，治小便淋澀不通，用食鹽不以多少炒熱，放溫填臍中，卻以艾灸七壯即通。

八味丸（見諸補損）。

六味地黃丸，八物湯（並見補損）。

五苓散（見中暑）。

木香流氣飲（見氣類）。

  ==赤白濁四十四。

濁主濕熱，有痰，有虛，赤屬血，白屬氣，痢帶同治，寒則堅凝，熱則流通，大率
皆是濕痰流注，宜燥中宮之濕，用二陳加蒼朮，白朮，燥去其濕，赤者乃是濕傷血
也，如白芍藥，仍用珍珠粉丸加臭椿根白皮，滑石，青黛作丸藥。虛勞用補陰藥，
大概不宜熱（一作涼藥）。肥白人必多痰以二陳湯去其濕熱。胃弱者兼用人參，以
柴胡升麻升其胃中之氣，丸藥用黃柏炒褐色，乾薑炒微黑，滑石蛤粉青黛糊丸服，
胃中濁氣下流為赤白濁，用二陳加柴胡升麻蒼朮白朮。丸藥用樗皮末，蛤粉，炒乾
薑，炒黃柏，胃中濁氣下流滲入膀胱青黛蛤粉。肝脈弦者用青黛以瀉肝。又方炒黃
柏一兩，生柏一兩，滑石三兩，神半兩為末滴水丸。燥濕痰，南星，半夏，蛤粉
，青黛為末，神糊丸青黛為衣。有熱者青黛，活石，黃柏之類水丸。張子元氣血
兩虛有痰，痛風時作，陰火間起，小便白濁，方在痛風類。一人便濁經年，或時夢
遺形瘦，作心虛，主治用珍珠粉丸，和定志丸服。一婦人年近六十形肥奉養膏梁飲
食肥美，中焦不清，濁氣流入膀胱，下注白濁，白濁即濕痰也，用二陳去痰加升麻
柴胡，升胃中清氣。加蒼朮去濕，白朮補胃，全在活法，服四貼後濁減大半，卻覺
胸滿，因柴胡升麻升動胃氣痰阻滿悶，又用本湯加炒，白朮，香附，素無痰者雖
升動不滿也。

入方。

青黛，蛤粉，椿末，滑石，乾薑（炒），黃柏（炒褐色）。

右為末，神糊丸，仍用前燥濕痰丸子，亦治帶下病。法云，黃柏治濕熱，青黛解
鬱熱，蛤粉鹹寒人腎，滑石利竅，乾薑味苦歛肺氣下降使陰血生，乾薑監制。

又方。

黃柏（炒黑一兩），生柏（半兩云），蛤粉（三兩），神（兩）。

右為末，水丸服。

附錄，人之五藏六府俱各有精，然腎為藏精之府，而聽命於心，貴乎水火升降，精
氣內持，若調攝失宜，思慮不節，嗜欲過度，水火不交，精元失守，由是而為赤白
濁之患。赤濁是心虛有熱因思慮得之。白濁腎虛有寒過於淫慾而得之。其狀漩白如
油，光彩不定，漩腳澄下凝如膏糊；治法，赤者當清心調氣，白者溫補下元，又須
清上使水火既濟陰陽（調）和，精氣自固矣。

  ==附方。

定志丸方。

遠志（去心），石菖蒲（各二兩），人參，白茯苓（各三兩）。

右為末，蜜丸梧子大，硃砂為衣，每服七丸，加至二十丸，空心米湯送下。

半夏丸。

治白濁神效。

半夏（燥濕），豬苓（分水，肝脈弦加青黛）。

二陳湯治濁能使大便潤而小便長，濁氣只是溼痰，有白濁人服玄菟丹不愈，服附子
八味丸即愈者，不可不知。有小便如常停久纔方漩濁。

清心連子飲。

心虛有熱，小便赤濁，或有沙膜（方見淋類）。

萆薢分清飲。

治真元不足，下焦虛寒，小便白濁，頻數無度，漩白如油光彩不定，漩腳澄下凝加
膏糊，益志。

川萆薢，石菖蒲，烏藥（等分）。

右剉，每服五錢，水煎入鹽一捻，食前服，一方加茯苓甘草。

茯菟丸。

治思量太過，心腎虛損，真陽不固，便溺餘瀝，小便白濁，夢寐頻泄。

菟絲子（五兩），白茯苓（三兩），石連肉（二兩）。

右為末，酒糊丸如梧子大，每三十丸，空心鹽湯下。

瑞連丸。

治思慮傷心，小便赤濁。

白茯苓，連肉，龍骨，天門冬，麥門冬，遠志（去心），柏子仁（另研），紫石英
（火煆七次另研），當歸（酒浸），酸棗仁（炒），龍齒（各一兩），乳香（半兩
研）。

右為末，蜜丸梧子大，硃砂為衣，服七十丸，空心溫酒棗湯任下。

又方，治小便白濁出髓條。

酸棗仁（炒），白朮，人參，白茯苓，故紙（炒），益智，大茴香，左顧牡蠣（煆
各等分）。

右為末，青鹽酒為丸，梧子大，每三十丸，溫酒下。

又方，心經伏暑，小便赤濁。

人參，白朮，赤茯苓，香薷，澤瀉，豬苓，連肉（去心），麥門冬（去心等分）。

右剉，水煎服。

珍珠粉丸。

治白濁夢泄遺精，及滑出而不收。

真蛤粉（一斤），黃柏（一斤新瓦上炒赤）。

右為末，滴水丸，梧子大，每服一百丸，空心溫酒送下。法曰，陽盛陰虛故精泄也
，黃柏降心火，蛤粉鹹而補腎陰。

玄菟丹。

菟絲子（酒浸研焙取末十兩），五味子（酒浸研末七兩），白茯苓，連肉（各三兩
）。

右為末，別研乾山藥末六兩，將所浸酒餘者添酒煮糊，搜和擣數千杵丸如梧子大，
每服五十丸，米飲空心下。

附子八味丸（見補損）。

  ==夢遺四十五（附精滑）。

專主乎熱，帶下與脫精同治法，青黛，海石，黃柏，內傷氣血虛不能固守，常服八
物湯加減，吞樗樹根丸。思想成病，其病在心，安神丸帶補藥。熱則流通，知母，
黃柏，蛤粉，青黛為丸。精滑專主濕熱，黃柏，知母降火，牡蠣粉，蛤粉燥濕。

戴云，因夢交而出精者，謂之夢遺，不因夢而自泄精者謂之精滑，皆相火所動，久
則有虛而無寒也。

入方。

良薑（三錢），黃柏（二錢），芍藥（二錢並燒灰存性），樗根白皮（一兩半）。

右為末，糊丸，每服三十丸。

附錄，遺精得之有四，有用心過度，心不攝腎以致失精者，有因思色慾不遂，精乃
失位輪精而出者，有慾太過滑泄不禁者，有年高氣盛，久無色欲精氣滿泄者，然其
狀不一，或小便後出多不可禁者，或不小便而自出，或莖中出而癢痛，常如小便者
，並宜先服辰砂妙香散，或威喜丸，或分清飲，別以綿裹龍骨同煎，又或分清飲半
貼，加五倍子，牡蠣粉，白茯苓，五味子各半錢煎服。

夢遺俗謂之夜夢鬼交，宜溫膽湯去竹茹，加人參，遠志，連肉，酸棗仁，炒茯神各
半錢。

  ==附方。

妙香散（見溺血類）。

威喜丸。

黃蠟（四兩），白茯苓（去皮四兩作塊用，豬苓一分，同於磁器內煮二十沸，取出
日乾，不用豬苓）。

右以茯苓為末，溶蠟搜丸，如彈子大，每服一丸，空心細嚼津液嚥下，小便清為度
，忌米醋。

八物湯（見補損）。

分清飲（見濁類）。

樗樹根丸（即固腸丸，見婦人）。

安神丸（見癇）。

溫膽湯。

半夏，枳殼（各一兩），甘草（錢），茯苓（三分），陳皮（一兩半）。

右咀，每服四錢，水盞半，薑七片，棗一枚，竹茹一塊，煎七分，去柤，食前熱
服。

  ==消渴四十六。

消渴養肺降火生血為主，分上中下治，三消皆禁用半夏，血虛亦忌用，口乾咽痛腸
燥大便難者亦不宜用，汗多者不可用，不已必用薑監制。消渴若泄瀉先用白朮白芍
藥炒為末調服，後卻服前藥（即諸汁膏）。內傷病退後燥渴不解，此有餘熱在肺經
，可用參芩甘草少許生薑汁調，冷服，或以茶匙挑薑汁與之，虛者可用人參湯，天
花粉消渴神藥也。上消者肺也，多飲水而少食，大小便如常；中消者胃也，多飲水
而小便赤黃；下消者腎也，小便濁淋如膏之狀，面黑而瘦。

入方。

黃連末，天花粉末，人乳汁（又云牛乳），藕汁，生地汁。

右後二味汁為膏，入前三味拌和，佐以薑汁和蜜為膏，徐徐留舌上以白湯少許送下
，能食者加飲石膏瓜蔞根。

附錄，水包天地，前輩嘗有是說矣，然則中天地而為人水亦可以包潤五臟乎，曰天
一生水腎實主之，膀胱為津液之府，所以宣行腎水，上潤於肺，故識者，肺為津液
之臟，自上而下三焦臟腑皆囿乎天一真水之中，素問以水之本在腎，末在肺者，此
也，真水不竭安有所謂渴哉，人惟淫慾恣情，酒麵無節，酷嗜炙糟藏鹹酸酢醢，
甘肥腥羶之屬，復以丹砂玉石濟其私，於是炎火上熏府藏，生熱燥熾盛，津液乾焦
，渴飲水漿而不能自禁。其熱氣上騰心虛受之，心火散熳不能收歛，胸中煩燥舌赤
唇紅，此渴引飲常多小便數而少，病屬上焦謂之消渴。熱蓄於中，脾虛受之，伏陽
蒸胃消穀善饑飲食倍常不生肌肉，此渴亦不甚煩，但欲飲冷，小便數而甜，病屬中
焦謂之消中；熱伏於下，腎虛受之，腿膝枯細，骨節酸疼，精走髓空，引水自救，
此渴水飲不多隨即溺下，小便多而濁，病屬下焦謂之消腎。又若強中消渴，其斃可
立待也，治法總要當以白朮散養脾，自生津液，兼用好粳米煮粥以膂肉碎細煮服以
養腎，則水有所司，又用淨黃連濕剉，入雄豬肚中密扎於斗米上蒸爛，添些蒸飲臼
中杵粘丸，如桐子，服一百丸食後米飲下，可以清心止渴。東垣曰，膈消者以白虎
加人參湯治之，中消者以調胃承氣三黃丸治之，下消者以六味地黃丸治之。

  ==附方。

茯菟丸。

治三消渴通用，亦治白濁。

菟絲子（酒浸十兩），北五味子（七兩），白茯苓（五兩），石蓮肉（三兩）。

右為末，用山藥六兩為末，作糊和丸，梧子大，每服五十丸，米湯下。

麥門冬飲子。

治膈消，胸滿煩心，津液乾少短氣而渴。

知母，甘草（炙），瓜蔞，五味子，人參，葛根，生地，茯神，麥門冬（去心各等
分）。

右咀，水煎，竹葉十四片。

加味錢氏白朮散。

治消渴不能食。

人參，白朮，白茯苓，甘草（炙），枳殼（炒各半錢），藿香（一錢），乾葛（二
錢），木香，五味，柴胡（三分）。

右作一服，水煎服。

地黃飲子。

治消渴，咽乾，面赤，煩燥。

甘草，人參，生地，熟地，黃耆，天門冬，麥門冬（去心），澤瀉，石斛，枇杷葉
（炒）。

右每服五錢，水煎服。

加減八味丸。

治腎虛消渴引飲。

本方內減附子加五味子，要略治男子消渴，小便反多者，仍用本方。

清心連子飲。

治渴而小便濁或澀。

黃芩，麥門冬，地骨皮，車前子，甘草（各三錢），連子，茯苓，黃耆，柴胡，人
參（各三錢半）。

右咀，水煎服。

川黃連丸。

治渴。

川黃連（五兩），天花粉，麥門冬（去心各二錢半）。

右為末，生地黃汁並牛乳，夾和搗丸，梧子大，服三十丸，粳米湯送下。

玉泉丸。

治煩渴，口乾

，麥門冬（去心），人參，茯苓，黃耆（半生半蜜），烏梅（焙），甘草（各一兩
），瓜蔞根，乾葛（各一兩半）。

右為末，蜜丸，彈子大，每服一丸，溫湯嚼下。

白虎加人參湯（見中暑）。

調胃承氣湯（見痢類）。

三黃丸。

黃連（去須），黃芩，大黃（煨各等分）。

右為末，煉蜜丸，梧子大，每服四十丸，熟水下。

六味地黃丸（見補損）。

  ==發熱四十七（附胸中煩熱，虛熱，虛煩不眠）。

陰虛發熱證難治，戴云，凡脈數而無力者便是陰虛也，四物湯加炒黃柏，黃芩，龜
板，兼氣虛加人參，黃耆，黃芩，白朮。四物湯加炒柏是降火補陰之妙劑，甚者必
加龜板，喫酒人發熱難治，不飲酒人因酒發熱者亦難治，一男子年二十三歲，因酒
發熱，用青黛瓜蔞仁，入薑汁，每日數匙入口中，三日而愈。陽虛發熱補中益氣湯
，手足心熱屬熱鬱，用火鬱湯。傷寒寒熱當用表散，發熱柴胡，惡寒蒼朮，虛人用
蒼朮恐燥，發熱惡風，人壯氣實者宜先解表，發熱惡寒亦宜解表。

入方。

蒼朮（半兩），片芩（三錢），甘草（一錢半）。

右為末，湯浸炊餅丸服。

治手心發熱。

山梔，香附，或加蒼朮，白芷，半夏（生用），川芎。

右為末，神糊丸服。

治煩不得眠。

六一散加牛黃。

治大病後陰虛氣鬱夜熱。

酒芍藥（一兩二錢半），香附（一兩），蒼朮（半兩），炒片芩（三錢），甘草（
一錢半）。

右為末，炊餅丸服。

濕痰發熱。

炒片芩，炒黃連（半兩），香附（二兩半），蒼朮（二兩）。

右為末，用瓜蔞穰丸。

濕痰夜發熱。

以上三補丸加白芍藥（見補損）。

退勞熱食積痰。

上甲，下甲，側柏，瓜蔞子，半夏，黃連，黃芩，炒柏。

右為末，炊餅為丸。

胸中煩熱須用梔子仁，有實熱而煩燥者亦用梔子仁，有虛熱而煩燥者，宜參耆麥門
冬白茯苓竹茹白芍藥。若脈實數有實熱者神芎丸。

虛熱用黃耆止虛汗亦然，又云，肌熱及去痰者須用黃芩，肌熱亦用黃耆。如肥白之
人發熱宜人參，黃耆，當歸，芍藥，浮小麥炒止虛汗同。補中益氣湯治虛中有熱或
肌表之熱。

  ==附方。

火鬱湯。

升麻，葛根，柴胡，白芍（各一兩），防風，甘草（各五錢）。

右咀，每五錢，入連鬚蔥白三寸煎，稍熱不拘時。

補中益氣湯（見內傷）。

神芎丸。

大黃，黃芩，滑石，牽牛。

右為末，滴水為丸。

  ==惡寒四十八（附面熱面寒）。

陽虛則惡寒用參耆之類，甚者加附子少許，以行參耆之氣。一婦人惡寒用苦參，赤
小豆各一錢為末，虀水調服探吐之後，用川芎，南星，蒼朮，酒炒黃芩為末，糊
丸，服五六十丸，白湯下，冬月芩減半加薑汁調煮糊丸。虛勞冬月惡寒之甚，氣
實者可利，亦宜解表柴胡乾葛。惡寒久病亦用解鬱。戴云，凡背惡寒甚者，脈浮大
而無力者是陽虛也。

面熱火起，寒鬱熱，面寒退胃熱。

附錄，內經云，面熱者手陽明病，陽經氣盛有餘則身已前皆熱，此經多血多氣本實
，則風熱上行諸陽皆會於頭，故面熱也，先以承氣湯加黃連犀角徹其本熱，次以升
麻加黃連湯主之。

  ==附方。

升麻加黃連湯。

升麻，葛根（各一錢），白芷（七分），甘草（炙），白芍（五分），黃連（酒炒
），川芎（三分），荊芥，薄荷（一分），生犀（三分）。

右作一服，水煎，升麻湯加黃連，治面熱，加附子治面寒。

升麻附子湯。

治陽明經本虛氣不足，則身已前皆寒，故面寒。

升麻，葛根（一錢），白芷，黃耆（七分），甘草（炙），草豆蔻，人參（二分）
，附子（炮七分），益智（三分）。

右作一服，連鬚蔥白同煎服。

承氣湯（見痢類）。

  ==自汗四十九。

自汗屬氣虛，血虛，濕，陽虛，痰，東垣有法有方，人參黃耆少佐桂枝，陽虛附子
亦可，少用須小便煮。火氣上蒸胃中之濕，亦能汗，涼膈散主之。痰症亦有汗，自
汗大忌生薑，以其開腠理故也。

附錄，或問濕之與汗為陰乎，為陽乎，曰西南坤土也，在人則為脾胃也，人之汗猶
天地之雨也，陰滋其濕則為露露為雨也，陰濕下行地之氣也，汗多則亡陽，陽去則
陰勝也，甚則寒中濕勝則音聲如從瓮中出言，其壅也，不出也，以明其濕審矣，內
經曰，氣虛則外寒，雖見熱中蒸蒸為汗，終傳大寒，知始為熱中表虛亡陽，不任外
寒，終傳寒中，多成痹寒矣，色以候天，脈以候地，形者乃天地之陰陽也，故以脈
氣候之皆有形無形之可見者也。又云，心之所藏在內者為血，發外者為汗，蓋汗乃
心之液而自汗之證，未有不由心腎俱虛而得之者，故陰虛陽必湊，發熱而自汗，陽
虛陰必乘發厥而自汗，故陰陽偏勝所致也。

  ==附方。

玉屏風散。

治自汗防風。

黃耆（各一兩），白朮（二兩）。

右每服三錢，水一鍾半，薑三片煎服。

大補黃耆湯。

治自汗虛弱之人可服。

黃耆（蜜炙），防風，川芎，山茱萸肉，當歸，白朮（炒），肉桂，甘草，五味，
人參（各一兩），白茯苓（一兩半），熟地（二兩），肉蓯蓉，右

每服五錢，薑三片，棗一枚，水煎服。

調衛湯。

治濕勝自汗，補衛氣虛弱，表虛不任風寒。

麻黃根，黃耆（各一錢），羌活（七分），生甘草，歸梢，生黃芩，半夏（各五分
），麥門冬，生地（各三分），豬苓（二分），蘇木，紅花（各二分），五味（七
箇）。

右作一服，水煎熱服。

溫粉。

牡蠣，麥皮，麻黃根，本，糯米，防風，白芷。

右為末，周身撲之。

又方。

何首烏末，津調封臍妙。

黃耆建中湯。

黃耆，肉桂（各三兩），甘草（二兩），白芍藥（六兩）。

每服五錢，薑三片，棗一箇，入餳少許，水煎服。

涼膈散。

連翹（二兩），山梔，大黃，黃芩，薄荷葉（各半兩），甘草（一兩半），朴硝（
一分）。

右以水煎服。

  ==盜汗五十。

盜汗屬血虛，陰虛，小兒不須治，忌用生薑，東垣有方，用當歸六黃湯甚效，但藥
性寒人虛者只用黃耆六一湯，盜汗發熱因陰虛用四物加黃柏，兼氣虛加人參，黃耆
，白朮。

戴云，盜汗者謂睡而汗出也，不睡則不能汗出，方其睡熟也湊湊然出焉，覺則止而
不復出矣，非若自汗而自出也，雜病盜汗責其陽虛與傷寒盜汗非比之，亦是心虛所
致，宜歛心氣益腎水，使陰陽調和，水火升降，其汗自止。

  ==附方。

當歸六黃湯。

治盜汗之神劑。

當歸，生地，熟地，黃連，黃芩，黃柏，黃耆（加倍），右用五公水煎服，或加甘
草麻黃根炒梔子去歸。

黃耆六一湯。

黃耆（六兩），甘草（一兩）。

右各用蜜炙十數次出火毒，每服一兩，水煎。

又方。

白朮四兩分作四分，一分用黃耆同炒，一分用石斛同炒，一分用牡蠣同炒，一分用
麩皮同炒。

右各微炒黃色，去餘藥只用白朮，研細，每服三錢，粟米湯調下，盡四兩妙。

正氣湯。

治盜汗。

黃柏（炒），知母（炒各一錢半），甘草（炙五分）。

右作一服，水煎食前熱服。

麥煎散。

治榮衛不調，夜多盜汗，四肢煩疼，肌肉消瘦。

知母，石膏，甘草（炙），滑石，地骨皮，赤芍，葶藶，杏仁（炒去皮尖），人參
，白茯苓，麻黃根。

右為末，每服一錢煎浮麥湯調下。

又方。

治別處無汗，獨心孔一片有汗，思慮多則汗，亦多病在用心，宜養心血，以艾煎湯
調茯苓末一錢服之，名曰心汗，又青桑第二葉焙乾為末，空心米飲調服，最止盜汗
。

  ==補損五十一。

大補丸。

去腎經火，燥下焦濕，治筋骨軟，氣虛以補氣藥下，血虛以補血藥下，並不單用。

川黃柏（炒褐色）。

右以水丸服。

龍虎丸。

補下焦。

白芍，陳皮（各二兩），瑣陽，當歸（各一兩半），虎骨（酒浸酥炙一兩），知母
（酒炒），熟地（各三兩），黃柏（半斤鹽），龜板（四兩酒浸酥炙）。

右為末，酒煮羊搗汁丸服，冬月加乾薑半兩。

補腎丸。

治痿厥之重者，湯使與大補丸同，此冬令之正藥，春夏去乾薑。

乾薑（二錢），黃柏（炒），龜板（一兩半酒炙），牛膝（一兩），陳皮（半兩）
。

右為末，薑汁和丸，或酒糊丸，每服七十丸，白水湯下。

補天丸。

治氣血俱虛，甚者以此補之多與補腎丸並行，若治虛勞發熱者，又當以骨蒸藥佐之
。

紫荷車洗淨用布繳乾，同前補腎丸搗細焙碾末，酒米糊丸，夏加五味子半兩。

虎潛丸。

治痿，與補腎丸同。

黃柏（半斤酒炒），龜板（四兩酒炙），知母（三兩酒炒），熟地，陳皮，白芍（
各二兩），瑣陽（一兩半），虎骨（一兩炙），乾薑（半兩）。

右為末，酒糊丸或粥丸，一方加金箔一片，一方用生地黃，懶言語者加山藥，加炒
黃柏，酒知母，炙龜板各等分，乾薑三分之一，酒糊丸，名補血丸，一方無乾薑，
冬月方加有當歸一兩半，熟地，比前多一兩餘。補虛丸。

人參，白朮，山藥，枸杞，瑣陽（各等分）。

右為末，麵糊丸服。

湯藥，補心肝脾腎。

蓮肉（去心），枸杞，山藥（炒），瑣陽（各等分）。

右為細末沸湯調服，若加酥油些少尤妙。

補陰丸。

側柏，黃柏，烏藥葉（各二兩），龜板（酒炙五兩），苦參（三兩），黃連（半兩
），冬加乾薑，夏加縮砂。

右為末，地黃膏丸梧子大。

又方。

黃柏（半斤鹽酒炒），陳皮，知母（酒浸炒），熟地（各三兩），龜板（四兩酒浸
炙），白芍（炒），牛膝（各二兩），瑣陽，當歸（各一兩半），虎骨（一兩酒浸
酥炙）。

右為末，酒煮羊肉和丸，每服五十丸，鹽湯下，冬加乾薑半兩。

又方。

下甲（二兩），黃柏（炒），牛膝，人參（各半兩），香附，白芍（各一兩），甘
草（二錢），砂仁（三錢春不用）。

右為末，酒糊丸。

又方。

下甲（二兩），黃柏（一兩）。

右細切，地黃酒蒸熟，擂細丸。

又方。

龜板（二兩酒炙），牛膝（一兩），黃柏（七錢半），人參（三錢），知母（半兩
）。

右為末，酒糊丸。

又方。

龜板（一兩酒煮），黃柏（半兩），知母（三錢），五味（三錢）。

右為末，酒糊丸。

又方，治抑結不散。

下甲（五兩），側柏（一兩半），香附（三兩）。

右為末，薑汁浸地黃膏為丸，空心服。

三補丸。

治上焦積熱，泄五臟火。

黃芩，黃柏，黃連（各等分）。

右為末，蒸餅丸。

又方，酒色過傷少陰。

黃柏（炒一兩半），黃連（炒一兩），條芩（炒半兩），龜板（酒炒黑色五兩），
冬加乾薑炒黑色三錢，夏加砂仁三錢，五味子五錢。

右用蒸餅丸，每三十丸，食前白湯下。

又方，治陰虛。

人參（一錢），白朮（三錢），麥門冬（半兩），陳皮（二錢）。

右作一服，水煎，吞補陰丸。

又方，治體弱肌肥壯，血虛脈大。

龜板（三兩），側柏（七錢半酒浸），生地（一兩半），白芍（一兩炒），烏藥葉
（酒蒸七錢半）。

右除生地細切熬膏，餘皆作末同搗為丸，以白朮四錢 ，香附一錢半，煎湯下。

又方，益少陰經血，解五藏結氣。

山梔子（炒令十分有二分焦黑）。

右為末，以薑汁入湯煎飲之，此方甚驗於他方也。

五補丸。

枸杞，瑣陽（各半兩），續斷，蛇床（微炒各一兩），兩頭尖（二錢半）。

右為末，糊丸，每服三十丸，淡鹽湯下。

瑣陽丸。

龜板（炙），知母（酒炒），黃柏（酒炒各一兩），虎骨（炙），牛膝（酒浸），
杜仲（薑炒），瑣陽（酒浸五錢），破故紙，續斷（酒浸各二錢半），當歸，地黃
（各三錢）。

右為末，酒糊丸，梧子大，服五十丸。

諸補命門藥須入血藥，則能補精，陽生陰長故也，陽藥若多則散火。

補心丸。

硃砂（二錢五分），瓜蔞（五錢），黃連（三錢），歸身尾（三錢五分）。

右為末，豬心血為丸。

又方，寧心益智。

人參，茯苓，茯神，牡蠣，酸棗仁，遠志，益智（各半兩），辰砂（二錢半）。

右為末，棗肉丸。

大補丸。

降陰火，補腎水。

黃柏（炒褐色），知母（酒浸炒各四兩），熟地（酒蒸），龜板（酥炙各六兩）。

右為末，豬脊髓蜜丸，服七十丸，空心鹽白湯下。

濟陰丸。

黃柏（二兩七錢鹽酒拌炒），龜板（炙一兩三錢半），陳皮（七錢），當歸（一兩
酒浸），知母（一兩酒炒），虎骨（七錢酥炙），瑣陽（一兩），牛膝（一兩三錢
半），山藥，白芍，砂仁，杜仲（炒），黃耆（各七錢鹽水拌炒），熟地（七錢）
，枸杞（五錢），故紙（三錢半炒），菟絲子（酒浸一兩三錢半）。

右為末，以地黃膏如丸，每服七十丸。

  ==附方。

充按丹溪書並無補損專條，諸補陰藥兼見于各症之下，楊氏類集于此，又取燥熱興
陽諸方混於其間，殊不知丹溪之補，乃滋陰益血之藥，與燥烈壯陽之劑，其意天壤
懸隔，欲併去之而用者，既從今明白疏出，俾觀者知其旨而自采擇焉。

十全大補湯。

治男子婦人諸虛不足，五勞七傷。

人參，肉桂，川芎，地黃，茯苓，白朮，甘草，黃耆，當歸，白芍（等分）。

右剉，水煎，薑三片，棗一箇。

茯神湯。

治脈虛極，或欬則心痛，喉中介介或腫。

茯神，人參，遠志，通草，麥冬，黃耆，桔梗，甘草（等分）。

右剉，水煎，入薑三片。

金匱腎氣丸，即六味地黃丸。

治形體瘦弱無力，多困腎氣久虛久新，憔悴，寢汗，發熱，五臟齊損，瘦弱下血。

乾山藥，山茱萸肉（各四兩），澤瀉，牡丹皮，白茯苓（各三兩），熟地（八兩）
。

右為末，蜜丸，梧子大，服五六十丸，空心溫水下。

三才封髓丹。

降心火，益腎水。

天門冬，熟地，人參（各五錢），黃柏（炒三兩），砂仁（一兩半），甘草（七錢
半，一方無）。

右為末，水糊丸，梧子大，服五十丸，用蓯蓉半兩切作片子，酒一盞浸一宿，次日
煎三四沸，去滓，空心送丸子。

八物湯。

治心肺俱損，皮聚毛落，血脈虛損，婦人月水愆期，宜益氣和血。

四君子合四物湯。

右以水煎溫服。

八味丸。

治腎氣虛乏，下元冷憊，臍腹疼痛，夜多旋溺，腳膝緩弱，肢體倦怠，面皮痿黃或
黧黑，及虛勞不足，渴欲飲水，腰重疼痛，少腹急痛，小便不利。

熟地（八兩），澤瀉，牡丹皮，白茯苓（各三兩），山茱萸肉，山藥（各四兩），
附子（炮一兩），桂心（一兩）。

右為末，蜜丸，梧子大，每五十丸，溫酒送下，或鹽湯下，婦人淡醋湯下。

無比山藥丸。

治諸虛百損，五勞七傷，肌體消瘦，膚燥脈弱。

赤石脂，茯苓（各一兩），山藥（三兩），蓯蓉（四兩酒浸），巴戟（去心），牛
膝（酒浸），澤瀉（一兩），山茱萸肉（一兩），五味（二兩），杜仲（炒去絲）
，菟絲子，熟地（各三兩）。

右為末，煉蜜丸，梧子大，每服五十丸，空心溫酒下。

還少丹。

大補真氣，虛損，肌體瘦弱。

肉蓯蓉，遠志（去心），茴香，巴戟，山藥，枸杞，熟地，右菖蒲，山茱萸肉，牛
膝，杜仲（炒），楮實，五味，白茯苓（各等分）。

右為末，煉蜜同棗肉為丸，梧子大，每服三五十丸，溫酒或鹽湯送下，日三服，此
藥平補，力衰體倦，小便渾濁最宜服之，有熱加山梔子一兩，心氣不寧加麥門冬一
兩，少精神倍加五味一兩，陽弱加續斷一兩。

補益腎肝丸。

治目中焰火，視物昏花，耳聾耳鳴，困倦乏力，寢汗，憎風，行步不正，兩足欹，
側臥而多驚，腳膝無力，腰下消瘦。

柴胡，羌活，生地，苦參，防己（炒各半兩），附子（炮），肉桂（各一錢），歸
身（三錢）。

右為末，熟水丸如雞頭子大，服四十丸，溫水下。

巴戟丸。

治腎肝俱虛，收歛精氣，補戢真陽，充肌膚進食，止汗，五味。

巴戟（去心）。

蓯蓉，人參，菟絲，熟地，覆盆子，白朮，益智（炒），骨碎補（去毛），茴香（
各一兩），白龍骨（二錢），牡蠣（二錢）。

右為末，蜜丸梧子大，服五十丸，空心鹽湯下。

八味定志丸。

補益心神，安定魂魄，治痰，去胸中邪熱，理肺腎。

人參（一兩半），菖蒲，遠志（去心），茯神（去心），茯苓（各一兩），白朮，
麥門冬（各半兩），牛黃（二錢另研），硃砂（一錢）。

右為末，蜜丸，梧子大，米飲下三十丸無時。

若髓竭不足加生地，當歸；若肺氣不足加天門冬，麥門冬，五味；若心氣不足加上
黨人參，茯神，菖蒲；若脾氣不足加白朮，白芍，益智；若肝氣不足加天麻，川芎
；若腎氣不足加熟地，遠志，牡丹；若膽氣不足加細辛，酸棗仁，地榆；若神昏不
足加硃砂，預知子，茯神。

海藏大五補丸。

補諸虛不足。

天門冬，麥門冬，茯神，菖蒲，人參，益志，枸杞，地骨皮，遠志，熟地。

右為末，蜜丸，梧子大，空心酒下三十丸，服數，服以七宣丸泄之。

補腎丸。

有效不燥。

熟地（八兩），菟絲（酒浸八兩），歸身（三兩半），蓯蓉（酒浸五兩），黃柏（
酒炒一兩），知母（酒浸一兩），故紙（酒炒五錢），山茱肉（三兩半）。

右為末，酒糊丸，梧子大，服五十丸。

小菟絲子丸。

治腎氣虛損，目眩耳嗚，四肢倦怠，夜夢遺精，又云，心腹脹滿，腳膝痿緩，小便
滑數，股內濕癢，水道澀痛，小便出血，時有遺瀝並宜服。

石蓮肉（二兩），菟絲子（酒浸五兩），白茯苓（一兩），山藥（二兩七錢半打糊
），右為末，山藥打糊丸，如梧子大，服五十丸，空心鹽湯下，腳無力木瓜湯下。

十四味建中湯。

治榮衛失調，血氣不足，積勞虛損，形體羸瘦，短氣嗜臥欲成勞瘵。

當歸，白芍，白朮，麥門冬，甘草（炙），肉蓯蓉，人參，川芎，肉桂，附子（炮
），黃耆，半夏，熟地，茯苓（各等分）。

右剉，以水煎，薑三片，棗一箇，空心服。

人參養榮湯。

治積勞虛損，四肢倦怠，肌肉消瘦，面少顏色，汲汲短氣，飲食無味。

白芍（三兩），當歸，陳皮，黃耆，桂心，人參，白朮，甘草（炙各一兩），熟地
，五味，茯苓（各七錢半），遠志（半兩）。

右以水煎，生薑三片，棗一箇，遺精加龍骨，咳嗽加阿膠。

價寶丹。

治五勞七傷，四肢無力，腿腳沉困，下元虛憊，失精陽痿。

川楝子（二兩），牛膝（酒浸一兩），檳榔（一兩），蛇床（一兩），川山甲（一
大片炙），蓮心子，蓯蓉（酒浸），茯神，巴戟（去心），五味（各一兩），乳香
（三錢另研），菟絲子（一兩），沉香，白檀（各五錢），鹿茸（酥炙），大茴香
（各一兩），仙靈脾（三錢），故紙（炒五錢），鳳眼草（三錢），胡蘆巴（炒五
錢），人參，澤瀉，白芍，山藥，熟地，麥門冬（各一兩）。

右為末，蜜丸，梧子大，空心服七十丸，白湯下。

延壽丹。

天門冬（去心），遠志（去心），山藥，巴戟（各二兩），赤石脂，車前子，菖蒲
，柏子仁，澤瀉，川椒（去目炒），熟地，生地，枸杞，茯苓，覆盆子（一兩），
牛膝（酒浸），杜仲（炒），菟絲子（酒浸），蓯蓉（四兩），當歸（酒洗），地
骨皮，人參，五味（各一兩）。

右為末，蜜丸，梧子大，服七十丸。

添精補髓丹。

赤石脂（二錢），茯苓（一兩），山藥（三兩），蓯蓉（四兩），巴戟（一兩去心
），杜仲（三兩），牛膝（一兩酒浸），五味（一兩），澤瀉（一兩），菟絲（三
兩），熟地，山茱肉（各一兩），晚蠶蛾（二兩如無以鹿茸代），山甲（七錢酒炙
），地龍（一兩去土），柏子仁（一兩），枸杞，故紙（各二兩），川椒（一兩去
目），厚朴（一兩），人參（二兩），白朮（二兩），仙靈脾（一兩半羊脂炒）。

右為末，蜜丸，如腰痛加小茴香。

滋血百補丸。

地黃（半斤酒蒸），菟絲（半斤酒浸），當歸（酒浸），杜仲（酒炒各四兩），知
母（酒炒），黃柏（酒炒各二兩），沉香（一兩）。

右為末，酒糊丸。

固精丸。

治心神不安，腎虛自泄精。

知母（炒），牡蠣（二錢），龍骨（三錢），黃柏（酒炒各一兩），芡實，蓮
，茯苓，遠志（去心各三錢），一方加山茱萸肉三錢。

右為末，煮山藥糊丸，梧子大，硃砂為衣，服五十丸。

巨勝子丸。

熟地（四兩），生地，首烏，牛膝（酒浸），天冬（去心），枸杞，蓯蓉，菟絲，
巨勝子，茯苓，柏子仁，天雄（炮），酸棗仁，破故紙（炒），巴戟（去心），五
味，覆盆子，山藥，楮實，續斷（各一兩），韭子，雞頭實，川椒，蓮，胡蘆巴
（各五錢），木香（二錢半）。

右為末，蜜丸服。

如意丸。

生地，熟地（各二兩），天門冬（去心），麥門冬（去心），川椒（去目炒），胡
蘆巴（酒炒），補骨脂（炒），蓯蓉（酒浸），杜仲（炒去絲），白茯苓，小茴香
（炒），菟絲子（酒浸），川楝肉，地龍（酒浸去土），石菖蒲，枸杞，遠志（去
心已上各一兩），青鹽（半兩炒），山梔（去皮二錢炒），川山甲（十四片炙），
甘菊花（三錢半）。

右為末，用晉棗煮去皮核肉二兩，核桃肉煮去皮二兩，各研如泥，餘再煉蜜和丸，
梧子大，每服七八十丸，白湯溫酒任下。

沉香百補丸。

熟地（六兩），菟絲子（四兩），杜仲（炒三兩），知母（炒二兩），黃柏（二兩
酒炒），人參（二兩），山藥，當歸，蓯蓉（各三兩），沉香（一兩）。

右為末，酒糊丸。

滋腎百補丸。

當歸（四兩酒浸），知母（二兩酒浸），沉香（五錢），黃柏（酒炒褐色），山藥
，菊花，楮實（各二兩），青鹽（一兩炒），菟絲（四兩酒浸），杜仲（二兩炒）
，熟地（八兩）。

右為末，酒糊丸，或煉蜜丸服。

明目益腎丸。

枸杞（一兩），當歸（酒浸），生地（酒浸一兩），五味（五錢），知母（七錢酒
炒），黃柏（七錢酒炒），山藥（半兩），茯神（一兩），巴戟（去心五錢），菟
絲子（一兩酒浸），人參（五錢），甘菊（五錢），天門冬（五錢）。

右為末，蜜丸，梧子大，空心鹽湯下五十丸。

固真丸。

治腎經虛損，真元不足。

鹿角霜（一斤），白茯苓（五兩），鹿角膠（二兩）。

右為末，將膠水搜丸，梧子大，空心米湯，或酒服一百丸。

地芝丸。

和顏色，利血氣，調百節，黑髮，堅齒，逐風散氣。

生地（八兩），天門冬（八兩），菊花（四兩），枳殼（麩炒四兩）。

右為末，酒蜜麵糊丸，梧子大，空心服三十丸，酒下。

黃連茯苓丸。

壯水原降火。

黃連（五兩），白茯苓（五兩），故紙（炒五錢），菖蒲（五錢）。

右為末，酒糊丸，梧子大，服六十丸，空心溫酒下。

延生護寶丹。

補元氣，壯筋骨，固精，健陽。

菟絲子（酒浸二兩），肉蓯蓉（酒浸二兩二味浸藥多著要熬膏子），韭子（四兩用
棗二兩，煮熟去棗，將韭子再用酒浸一宿，焙乾用二兩），蛇床子（二兩，用棗三
兩同煮，熟去棗，用一兩），木香（五錢），晚蠶蛾（全者二兩酥微炒），白龍骨
（一兩，用茅香一兩同煮一日，去茅香，用綿裹懸入井中浸一宿，取出用），鹿茸
（一兩酥炙黃），蓮實（一兩炒），桑螵蛸（一兩炒），乾蓮（二兩），胡蘆巴
（二兩），丁香（五錢），乳香（五錢），射香（一錢另研）。

右一十五味，除乳射菟絲子末外，十二味同為末，將前菟絲子末三兩用浸藥酒二升
，文武火熬至一半，入蕎麵兩匙，用酒調勻，下膏子攪勻，次下乳香射香，不住手
攪，輕沸熬如稠糊，放冷，此膏子都要用盡，恐硬再入酒少許成劑，搗千餘下，丸
如桐子服五十丸，空心溫酒下。

柏子仁丸。

補益元氣，充實肌膚。

山茱肉（四兩），柏子仁（半兩微炒），遠志（半兩去心），覆盆子（一兩），山
藥（一兩取末）。

右為末，將山藥白麵同酒煮，和丸梧子大，服三十丸溫酒下。

八物腎氣丸。

平補腎氣，堅齒，駐顏。

熟地（半斤），山藥，山茱萸肉（各四兩），桂（二兩），澤瀉（三兩），牡丹皮
，白茯苓（各三兩），五味（二兩）。

右為末，蜜丸服。

延齡丹。

脾腎不足，真氣傷憊，肢節困倦，舉動乏力，怠惰嗜臥，面無潤澤，不思飲食，氣
不宣通，少腹內急，臍下冷痛，及奔豚，小腸氣攻沖臍腹，其功不可具述。

牛膝（酒浸），蓯蓉（酒浸），金鈴子（去皮及子麩炒），補骨脂（炒），川茴香
（已上各七錢半），鹿茸（去毛酥炙），益智仁，檀香，晚蠶蛾（炒），沒藥（研
），丁香，青鹽，川山甲（各五錢酥炙），沉香，香附（炒），薑黃，山藥，木香
，巴戟（去心），甘草（炙各一兩），乳香（研），白朮，青皮（各三錢），蒼朮
（三兩酒浸炒，用青鹽炒，去青鹽不用）。

右為末，酒糊丸，梧子大，空心服四十丸，溫酒下，茴香湯亦可。

肉蓯蓉丸。

壯元氣，養精神。

山茱萸（一兩），蓯蓉（二兩酒浸），楮實，枸杞，地膚子，狗脊（去毛），五味
，覆盆子，菟絲子，山藥，故紙（炒），遠志（去心），石菖蒲，萆薢，杜仲（去
皮炒），熟地，右斛（去根），白茯苓，牛膝（酒浸），澤瀉，柏子仁（各一兩炒
）。

右為末，酒糊丸，梧子大，服六七十丸，空心溫酒下。

益壽地仙丹。

補五藏，填骨髓，續絕傷，黑髭髮，清頭目，聰耳聽。

甘菊（三兩），枸杞（二兩），巴戟（三兩去心），肉蓯蓉（四兩酒浸）。

右為末，蜜丸，梧子大，服三十丸，空心鹽湯下，溫酒亦得。

秘真丸。

治腎水真陰本虛，心火狂陽過甚，心有所欲速於感動應之於腎，疾於施泄，此藥秘
固真元，降心火，益腎水。

蓮（一兩），白茯苓，砂仁（半兩），益智（一兩），黃柏（二兩酒炒），甘草
（炙二兩），半夏（泡一兩），豬苓（二錢半）。

右為末，水浸蒸餅丸，梧子大，服五十丸，空心酒下。

  ==六鬱五十二。

氣血沖和，萬病不生，一有沸鬱，諸病生焉，故人身諸病多生於鬱；蒼朮，撫芎總
解諸鬱，隨證加入諸藥；凡鬱皆在中焦以蒼朮撫芎開提其氣以升之，假如食在氣，
上提其氣，則食自降矣，餘皆倣此。

戴云，鬱者結聚而不得發越也，當升者不得升，當降者不得降，當變化者不得變化
也，此為傳化失常，六鬱之病見矣，氣鬱者胸痛，脈沉澀；濕鬱者周身走痛，或
關節痛遇陰寒則發，脈沉細；痰鬱者，動則喘，寸口脈沉滑；熱鬱者瞀悶小便赤，
脈沉數；血鬱者四肢無力，能食便紅，脈沉；食鬱者噯酸腹飽不能食，人迎脈平和
，氣口脈緊盛者是也。

入方。

氣鬱，香附（童便浸），蒼朮（米泔浸），撫芎。

濕鬱，白芷，蒼朮，川芎，茯苓。

痰鬱，海石，香附，南星（薑制），瓜蔞（一本無南星瓜蔞，有蒼朮川芎梔子）。

熱鬱，山梔（炒），青黛，香附，蒼朮，撫芎。

血鬱，桃仁（去皮），紅花，青黛，川芎（撫芎亦可），香附。

食鬱，蒼朮，香附，山楂，神（炒），針砂（醋炒七次研極細）。

春加芎，夏加苦參，秋冬加吳茱萸。

越鞠花。

解諸鬱，又名芎朮丸。

蒼朮，香附，撫芎，神，梔子（各等分）。

右為末，水丸如綠豆大。

  ==內傷五十三。

東垣內外傷辨甚詳，世之病此者為多，但有挾痰者，有挾外邪者，有熱鬱於內而發
者，皆以補元氣為主，看所挾而兼用藥，如挾痰者則以補中益氣湯加半夏竹瀝，仍
少入薑汁傳送，凡內傷發斑，因胃氣虛甚，是火遊行於外，亦痰熱所致，火則補而
降之，痰熱則微汗以散之，切不可下恐生危證。內傷病退後，燥渴不解者，有餘熱
在肺家，可用參苓甘草，少許薑汁，冷服；或茶匙挑薑汁與之，虛者可用人參。

附錄，內傷者，其源皆由喜怒過度，飲食失節，寒溫不適，勞役所傷而然，元氣者
乃生發諸陽上升之氣，飲食入胃，有傷則中氣不足，中氣不足則六府陽皆絕於外，
是六府之元氣病也，氣傷藏乃病藏，病形乃應是五藏六府真氣皆不足也，惟陰火獨
旺上乘陽分，故榮衛失守，諸病生焉；始受飲食勞倦所傷之病，必氣高而喘，身熱
而煩，及短氣上逆，鼻息不調，怠惰嗜臥，四肢困倦不收，無氣以動，亦無氣以言
，皆為熱傷元氣，以甘溫之劑，以補元氣，即是瀉火之藥，凡所受病捫摸之肌膚間
必大熱，必燥熱悶亂，心煩不安，或渴；久病必不渴，或表虛惡風寒，慎不可以寒
涼藥與之，經言，勞者溫之，損者溫之，惟以補中益氣湯溫藥以補元氣而瀉火邪。
內經云，溫能除大熱，正謂此也。

  ==附方。

補中益氣湯。

黃耆（勞役病甚可用一錢半，嗽者減去一錢），人參（一錢有嗽去之），甘草（炙
一錢），已上三味除躁熱肌熱之聖藥，當歸身（酒洗焙乾半錢以和血脈），柴胡（
半錢引清氣行少陽之氣上升），陳皮（半錢，以導滯氣又能同諸甘藥益元氣，獨用
瀉脾），白朮（半錢），升麻（三分引胃氣上騰而復其本位），葛根（半錢，如渴
用之，不渴不用），一方有白芍半錢，秋冬不用；紅花三分少加黃柏三分，以救腎
水瀉伏火。

右作一服，水煎，午前稍熱服；若病日久者以權宜加減法；若頭痛加蔓荊子三分，
痛甚加川芎五分，頂疼腦痛者加本五分，細辛三分，諸頭痛併用，此藥四味頭痛
有痰，沉重懶倦者，乃太陰厥陰頭疼加半夏半錢或一錢，生薑三片；若耳鳴目黃，
頰頷腫，頸肩臑肘臂外後廉痛，面赤，脈洪大者加羌活一錢，防風七分，甘草三分
，本五分，通其經血加黃芩黃連各三分消其腫。嗌痛頷腫脈洪大面赤加黃芩三分
，桔梗七分，甘草三分。口乾嗌乾或渴者加葛根五分，升胃氣上行以潤之。心下痞
瞀悶者加芍藥黃連各一錢，如痞腹脹加枳實三分，厚朴七分，木香砂仁各三分，如
天寒加乾薑。腹中痛加白芍藥炒半錢，炙甘草三分，如惡寒覺冷痛加中桂（即桂心
）半錢，夏月腹中痛不惡寒不惡熱者加黃芩五分，芍藥一錢，甘草五分，以治時熱
。臍下痛者加真熟地黃半錢。如胸中滯氣加蓮花青皮一分或二分，壅滯可用，氣促
少氣者去之。如身體重疼乃風濕相搏，加羌活半錢，防風半錢，升麻一錢，柴胡半
錢，本根半錢，蒼朮一錢，如病去勿再服。若大便秘澀加當歸梢一錢。若久病痰
嗽者去人參，冬月加不去節麻黃，秋涼亦加不去根節麻黃，春月天溫只加佛耳草三
分，款花一分，勿加麻黃。若初病之人，雖痰嗽不去，人參必不增添，若久病肺中
伏火者，去人參，以防痰嗽增益耳。長夏濕土客邪大旺，加蒼朮白朮澤瀉，上下分
消其濕熱之氣，濕熱大勝，主食不消故食減，不知穀味則加以消之，加五味子麥
門冬助人參瀉火益肺氣，助秋損也，在三伏中為聖藥。下急或痛俱加柴胡甘草人
參。多唾或唾白沬胃口上停寒也，加益智仁，若胃脘當心痛加草豆仁三分。疲甚之
人參耆朮有用至一兩二兩者。

枳朮丸。

治痞消食強胃，又云，食過傷損元氣以此主之。

枳實（炒一兩），白朮（二兩）。

右用荷葉裹燒飯丸，白朮者本意不取其食速化，但久令人胃氣強實不復傷也。

  ==積聚痞塊五十四。

痞塊在中為痰飲，在右為食（一云痰），積在左為血塊，氣不能作塊成聚塊，乃有
形之物也，痰與食積死血而成也，用醋煮海石，醋煮三稜，蓬朮，桃仁，紅花，五
靈脂，香附之類為丸，石白朮湯吞下。瓦壟子能消血塊，次消痰。石一物有痰
積有塊可用，洗滌垢膩又能消食積。治塊當降火消食積食積即痰也。行死血塊，塊
去須大補。凡積病不可用下藥，徒損真氣，病亦不去，當用消積藥，使之融化則根
除矣。凡婦人有塊多是血塊。

戴云，積聚癥瘕有積聚成塊，不能移動者是癥，或有或無或上或下或左或右者是瘕
。

積聚癥瘕，朱先生醫台州潭浦陳家，用蜀葵根煎湯去柤，入人參，白朮，青皮，陳
皮，甘草梢，牛膝煎成湯，入細研桃仁，玄明粉各少許，熱飲之，二服當見塊下，
如病重者須補，接之後加減再行。

入方。

清塊丸。

即千金方硝石大黃丸，止可磨塊不令人困，須量度虛實。

硝石（六兩），人參（三兩），甘草（三兩），大黃（八兩）。

右為末，以三年苦酒三升（又云三斗），置磁器中，以竹片作準，每入一升作一刻
，柱豎器中，先納大黃，不住手攪，使微沸，盡一刻，乃下餘藥，又盡一刻，微火
熬使可丸，則取丸如雞子中黃大，每一丸米飲下，如不能大丸作小丸，如桐子大，
每三十丸，服後當下，如雞肝如米泔赤黑等色，下後避風冷啖軟粥將息之。

三聖膏。

未化石灰半斤為末，瓦器中炒令淡紅色，提出火候熱稍減，次下大黃末一兩，就爐
外炒候熱減，下桂心末半兩，略炒入米醋，熬攪成黑膏，厚紙攤貼患處。

痞塊在皮裏膜外須用補氣藥  香附開之，兼二陳湯加補氣藥先須斷厚味。

又方琥珀膏。

大黃，朴硝（各一兩）。

右為末，大蒜搗膏和貼。

又方，治茶癖。

石膏，黃芩，升麻。

右為末，沙糖水調服。

又方，一人愛吃茶。

白朮，軟石膏，片芩，白芍，牛膽星，薄荷（圓葉大者）。

右為末，沙糖調作膏，食後津液化下。

又方，治下有塊。

龍薈丸（二錢半），薑黃（五錢），桃仁（五錢）。

右為末，蜜丸服。又方，龍薈丸和鵓鴿糞能大消食積，或入保和丸治塊看在何部分
。

治血塊丸。

瓦子能消血塊。

海粉（醋煮），三稜，莪朮（醋煮），紅花，五靈脂，香附，石減。

右為丸，白朮湯吞下。

又方，治婦人血塊如盤，有孕難服峻利。

香附（醋煮四兩），桃仁（去皮），白朮（各一兩），海粉（醋煮二兩）。

右為末，神糊丸。

又方，治婦人食塊死血痰積成塊在兩，動作腹鳴，嘈雜，眩暈，身熱時作時止，
男子亦可服。

黃連（一兩半，一半用吳茱萸炒，去茱萸，一半用益智炒，去益智），山梔（炒）
，川芎，三稜，莪朮（醋煮），神，桃仁（去皮各半兩），香附（童便浸一兩）
，蘿蔔子（炒一兩半），山楂（一兩）。

右為末，蒸餅丸服。又方，有青皮半兩，白芥子一兩半炒。

保和丸。

治一切食積。

山楂（六兩），神（二兩），半夏，茯苓（各三兩），陳皮，連翹，蘿蔔子（各
一兩）。

右為末，炊餅丸，如梧子大，每服七八十丸，食遠白湯下。

又方。

山楂（四兩），白朮（四兩），神（二兩）。

右為末，蒸餅丸，如梧子大，服七十丸，白湯下。

又方。

山楂（三兩），白朮（二兩），陳皮，茯苓，半夏（各一兩），連翹，黃芩，神
，蘿蔔子（各半兩）。

右為末，蒸餅丸，梧子大，每服五十丸，食後薑湯下。

阿魏丸。

治肉積，諸阿魏丸脾虛者須以補脾藥佐之，切不可獨用，虛虛之禍疾如反掌。

連翹（一兩），山楂（二兩），黃連（一兩二錢），阿魏（二兩醋煮作糊）。

右為末，醋煮阿魏作糊丸，服二十丸，白湯下。

小阿魏丸。

山楂（三兩），石（三錢），半夏（一兩皂角水浸透晒乾）。

右為末，粥糊丸，每服三十丸，白湯下。

又方，治飽食停滯，胃壯者宜此，脾虛勿服。

山楂，蘿蔔子，神，麥芽，陳皮，青皮，香附（各二兩），阿魏（一兩醋浸軟另
研）。

右為末，炊餅丸。

又阿魏丸。

去諸積聚。

山楂，南星（皂角水浸），半夏（皂角水浸），麥芽（炒），神（炒），黃連（
各一兩），連翹，阿魏（醋浸），瓜蔞，貝母（各半兩），風化硝，石，蘿蔔子
（蒸），胡黃連（二錢半，如無，以宣連代）。

右為末，薑汁浸蒸餅丸；一方加香附蛤粉治嗽。

佐脾丸。

山楂（三兩），半夏，茯苓（各一兩），連翹，陳皮，蘿蔔子（各半兩）。

右為末，粥丸服。

小溫中丸。

青皮（一兩），香附（四兩便浸），蒼朮（二兩），半夏（二兩），白朮（半兩）
，陳皮（一兩），苦參（半兩），黃連（一兩薑汁炒），針砂（二兩醋炒）。

右為末，糊為丸。

又方。

針砂（醋煮三次），香附（童便浸四兩），山楂（二兩），神（炒二兩），黃連
（薑汁炒一兩半），山梔（炒），厚朴（薑汁炒），蒼朮（一兩），半夏（一兩）
，台芎（半兩）。

一方加人參，炒白朮一兩半，有苦參用白朮，用苦參不用黃連。

枳實丸。

白朮（二兩），枳實，半夏，神，麥芽（各一兩），薑黃，陳皮（各半兩），木
香（一錢半），山楂（一兩）。

右為末，荷葉蒸飯為丸，梧子大，每服一百丸，食後薑湯下。

大溫中丸，又名大消痞丸。

黃連（炒），黃芩（六錢），薑黃，白朮（一兩），人參，陳皮，澤瀉（二錢），
炙甘草，砂仁，乾生薑，炒（二錢），枳實（炒半兩），半夏（四錢），川朴（
三錢），豬苓（一錢半）。

右為末，炊餅丸。

附錄，五藏之積曰五積，六府之積曰六聚，積有定形，聚無定處，不問何經並宜服
十味大七氣湯，吞下尊貴紅丸子。凡木香，檳榔去氣積，神，麥芽去酒積。蟲
，水蛭去血積，礞石，巴豆去食積；牽牛，甘遂去水積；雄黃，膩粉去涎積；碙砂
，水銀去肉積；各從其類也。肝積曰肥氣，肺積曰息賁，心積曰伏梁，脾積曰痞氣
，腎積曰奔豚，其如積聚之脈，實強者生，沉小者死。

  ==附方。

烏梅丸。

治酒毒，消食化痰。

烏梅（一斤），半夏（八兩），白礬（八兩），生薑（一斤）。

右件石臼擣細末，新瓦兩片夾定，火上焙三日三夜為度，次入神，麥芽，陳皮，
青皮，莪朮，枳殼，丁皮，大腹子各四兩，用酒糊為丸，每服四五十丸，薑湯下。

備急丸。

大治心腹厥痛，食積，胸膈下咽氣便速行。

大黃（一錢），巴豆（去油膜心），乾薑（半錢）。

右用蜜丸，白湯下。

治吐蟲有積。

右以黑錫灰檳榔末，米飲調下。

大七氣湯。

三稜，莪朮（各一兩半），青皮（七錢半），陳皮（一兩半），藿香，桔梗，肉桂
（各七錢半），益智（一兩半），香附（一兩半），甘草（炙七錢半）。

右剉，水煎服。

散聚湯。

半夏，檳榔，當歸（各七錢半），陳皮，杏仁（炒），桂心（各二兩），茯苓，甘
草（炙），附子（炮），川芎，枳殼（炒），厚朴，吳茱萸（各一兩）。

右剉，水煎，薑三片，大便不利加大黃。

香稜丸。

治五積六聚氣塊，三稜（六兩醋炒）。

青皮，陳皮，莪朮（炮或醋炒），枳殼（炒），枳實（炒），蘿蔔子（炒），香附
子（各三兩炒），黃連，神（炒），麥芽（炒），鱉甲（醋炙），乾漆（炒煙盡
），桃仁（炒），碙砂，砂仁，歸梢，木香，甘草（炙各一兩），檳榔（六兩），
山楂（四兩）。

右為末，醋糊丸，每服三五十丸，白湯下。

龍薈丸（見痛類）。

紅丸子（見瘧類）。

  ==腳氣五十五（附足跟痛）。

腳氣須用升提之藥提起，其濕隨氣血用藥；有腳氣衝心者，宜四物湯加炒黃柏，再
宜湧泉穴用附子末津唾調敷上，以艾灸泄引熱下。

入方

防己飲。

白朮，木通，防己，檳榔，川芎，甘草梢，犀角，蒼朮（鹽炒），黃柏（酒炒），
生地（酒炒）。

大便實加桃仁，小便澀加杜牛膝，有熱加黃芩，黃連，大熱及時令熱加石膏，有痰
加竹瀝，薑汁；如常腫者專主乎濕熱先生別有方。

又方，治濕熱食積痰流注。

蒼朮，黃柏，防己，南星，川芎，白芷，犀角，檳榔，血虛加牛膝，龜板。

右為末，酒糊丸服，肥人加痰藥。

健步丸。

生地（半兩），歸尾，芍藥，陳皮，蒼朮（各一兩），吳茱萸，條芩（各半兩），
牛膝（一兩），桂枝（二錢），大腹子（三箇）。

右為末，蒸餅丸如梧子大，每服一百丸，空心煎白朮木通湯下。

又方，一婦人足脛腫。

紅花，牛膝（俱酒洗），生地，黃柏，蒼朮，南星，龍膽草，川芎。

有筋動於足大趾，上至大腿近腰結了，乃因奉養厚遇風寒，宜四物湯加酒芩，紅花
，蒼朮，南星，生薑煎服。

濕痰腳氣，大便滑泄。

蒼朮（二兩），防風（一兩），檳榔（六錢），香附（八錢），川芎（六錢），條
芩（四錢），滑石（一兩二錢），甘草（三錢）。

右為末，或丸，或散皆可服。

腳軟筋痛。

牛膝（二兩），白芍（一兩半），龜板（酒炙），黃柏（酒炒一兩），知母（炒）
，甘草（半兩）。

右為末，酒糊為丸。

應痛丸。

治腳氣痛不可忍，此藥為劫劑。

赤芍藥（半兩煨去皮），草烏（半兩煨去皮尖）。

右為末，酒糊丸，空心服十丸白湯下。

又方，治腳氣腫痛。

芥子，白芷（等分）。

右為末，薑汁和敷貼，或用仙朮，羌活，獨活，白芷，細辛為末，入帛內作襪用。

又方，煠洗腳氣。

威靈仙，防風，荊芥，地骨皮，當歸，升麻，朔藋。

右煎湯煠洗。

附錄，腳氣有濕熱，有食積流注，有風濕，有寒濕；勝濕以仙朮，白朮，防己，川
芎為主，或六物附子湯，或當歸拈痛湯。腳氣氣鬱甚者，舟車丸，除濕丹；有飲者
，東垣開結導飲丸；腳氣解表用麻黃，左經湯等藥；隨經選用，有兼痰氣寒濕者，
五積散加木瓜。若雙解以大黃左經湯，東垣羌活導滯湯，若理血以八味丸，或四物
加羌活，天麻；又或四物加黃柏，南星或健步丸。若疏風養血用獨活寄生湯最效。

  ==附方。

六物附子湯。

附子，桂，防己（各四錢），甘草（炙二錢），白朮，茯苓（各三錢）。

右咀，每服半兩，入薑煎。

當歸拈痛湯。

羌活（半兩），人參，苦參（酒制），升麻，葛根，蒼朮（各一錢），炙甘草，黃
芩（酒制），茵陳（酒炒各半兩），防風，歸身，知母（酒炒），澤瀉，豬苓，白
朮（一錢半）。

右咀，每服一兩，水煎，空心服，臨睡再服。

舟車丸（見水氣類）。

除濕丹。

檳榔，甘遂，威靈仙，赤芍，澤瀉，葶藶（各二兩），乳香，沒藥（各一兩），牽
牛（半兩），大戟（炒三兩），陳皮（四兩）。

右為末，糊丸如梧子大，每服五十丸至七十丸，溫水下。

東垣開結導飲丸。

白朮，陳皮，澤瀉，茯苓，神（炒），麥孽，半夏（各半兩），枳實（炒），
巴豆霜（各一錢半），青皮，乾生薑（各半兩）。

右為末，湯浸蒸餅丸，如梧子大，每四五十丸或七十丸，溫水下。

麻黃左經湯。

麻黃，乾葛，細辛，白朮，茯苓，防己，桂，羌活，甘草，防風。

右咀，每半兩，入薑棗煎服。

五積散。

白芷（一兩半），陳皮（三兩），厚朴（薑制二兩），桔梗（六兩），枳殼（三兩
），川芎，甘草（炙），茯苓（各一兩半），桂，芍藥，半夏（泡各一兩半），當
歸（一兩半），麻黃（三兩去節），乾薑（三兩），蒼朮（酒浸去皮十二兩）。

右咀，每服四錢，水一盞，薑三片，蔥白三莖，煎至七分熱服，胃寒用煨薑，挾
氣加茱萸，婦人調經催產入艾醋。

大黃左經湯。

細辛，茯苓，羌活，大黃（煨），甘草（炙），前胡，枳殼，厚朴（制），黃芩，
杏仁（等分）。

右咀，每服半兩，入薑棗煎。

東垣羌活導滯湯。

羌活，獨活（各半兩），防己，當歸（各二錢），大黃（酒浸煨一兩），枳實（炒
二錢）。

右咀，每服五錢或七錢，水煎服。

八味丸（見諸虛類）。

獨活寄生湯（見腰痛類）。

足跟痛，有痰有血熱，血熱四物加黃柏知母牛膝之類。

丹溪心法卷三終。

  ==大標題==  丹溪心法卷四  元  丹溪朱震亨著。

  ==痿五十六。

痿證斷不可作風治而用風藥，有濕熱，濕痰氣虛，血虛，瘀血；濕熱東垣健步丸加
燥濕降陰火，蒼朮，黃芩，黃柏，牛膝之類。濕痰二陳湯加蒼朮，白朮，黃芩，黃
柏，竹瀝，薑汁。氣虛四君子湯加黃芩，黃柏，蒼朮之類。血虛四物湯加黃柏，蒼
朮煎送補陰丸。亦有食積死血妨礙不得下降者大率屬熱，用參朮四物湯，黃柏之類
。

附錄，謹按五痿等證特立篇目所論至詳，後代諸方獨於此證，蓋多缺略攷，其由皆
因混入中風條內故也，丹溪先生痛千古之弊，憫世之罹此疾者，多誤於庸醫之手，
有志之士必當究其心焉，夫陳無擇謂痿因內藏不足所致，誠得之矣，然痿之所不足
乃陰血也，而方悉是補陽補氣之劑，寧免實實虛虛之患乎，且無擇以三因立方可謂
諸方之冠，其餘此證尤且未明，況求於他者乎。

  ==附方。

健步丸，東垣方。

防己（酒洗一兩），羌活，柴胡，滑石（炒），甘草（炙），瓜蔞根（酒洗以上各
半兩），澤瀉，防風（各三錢），苦參（酒洗），川烏（各一錢），肉桂（五分）
。

右為末，酒糊為丸，梧桐子大，每服七十丸蔥白煎愈風湯下（見中風類）。

補陰丸（見諸虛類）。

清燥湯。

治濕熱成痿。以燥金受濕熱之邪。是絕寒水生化之源，源絕則腎虧痿厥之病大作，
腰已下痿軟癱瘓不能動。

黃耆（一錢五分），蒼朮（一錢），白朮，橘皮，澤瀉（各半錢），人參，白茯苓
，升麻（各三分），麥門冬，歸身，生地，曲末，豬苓（各二分），酒柏，柴胡，
黃連（各一分），五味子（九箇），甘草（灸二分）。

右每服半兩，水煎空心服。

  ==厥五十七（附手足十指麻木）。

厥逆也，手足因氣血逆而冷也，因氣虛為主，有因血虛，氣虛脈細，血虛脈大，熱
厥脈數，外感脈沉實，有痰脈弦，因痰者用白朮竹瀝，氣虛四君子，血虛四物，熱
厥用承氣，外感用雙解散加薑汁酒，有陰厥，陽厥，陰衰於下則熱，陽衰於下則寒
；手足麻者屬氣虛，手足木者有濕痰死血，十指麻木是胃中有濕痰死血。

附錄，厥者甚也，短也，逆也，手足逆冷也，其證不一，散之方書者甚多，今姑撮
大概且如寒熱厥逆者則為陰陽二厥也，陽厥者是熱，深則厥益，陽極則發厥也，不
可作陰證而用熱藥治之，精魂絕而死矣，急宜大小承氣湯，隨其輕重治之，所謂陰
厥者，始得之身冷，脈沉，四肢逆，足踡臥，唇口青或自利不渴，小便色白，此其
候也，治之以四逆理中之輩，仍速灸關元百壯；又尸厥飛尸卒厥，此即中惡之候，
因冒犯不正之氣，忽然手足逆冷，肌膚粟起，頭面青黑，精神不守，或錯言妄語，
牙緊口噤，或昏不知人，頭旋暈倒，此是卒厥，客忤飛尸鬼擊吊死問喪，入廟，登
塚多有此病，以蘇合丸灌之，候稍甦以調氣散和平胃散服，名調氣平胃散。痰厥者
乃寒痰迷悶，四肢逆冷，宜薑附湯溫通之，必以生附代熟附，蚘厥者乃胃寒所生，
經曰，蚘者長蟲也，胃中冷即吐蚘蟲，宜理中湯加炒川椒五粒，檳榔半錢，吞烏梅
丸效，蚘見椒則頭伏故也，氣厥者與中風相似，何以別之，風中身溫，氣中身冷，
以八味順氣散或調氣散，如有痰以四七湯，導痰湯服之。

  ==附方。

八味順氣散（見中風類）。

調氣散。

白豆蔻，丁香，檀香，木香（各二錢），藿香，甘草（炙各八錢），砂仁（四錢）
。

右為末，每服二錢，入鹽少許，沸湯點服。

平胃散。

蒼朮（泔浸五斤），厚朴（薑制炒），陳皮（各三斤），甘草（炒三十兩）。

右為末，每服五錢，薑三片，棗一箇，煎服，入鹽一捻，拂湯點服亦得。

四七湯。

厚朴（二兩），茯苓（四兩），半夏（五兩），紫蘇（二兩）。

右每服四錢，水一鍾，薑七片，棗一箇，煎服。

承氣湯（見痢類）。

四逆湯，理中湯，薑附湯（並見中寒類）。

烏梅丸（見心痛類）。

導痰湯（見痰類）。

  ==五十八。

切不可作風治兼用風藥，大率與癇病相似，比癇為甚，為虛，宜帶補；多是氣虛
有火兼痰，宜用人參竹瀝之類。

附錄，古方風痙曰也，經云諸痙項強皆屬於濕土，是太陽傷濕也，又云，諸暴強
直皆屬於風，是陽明內鬱而陰行於外，又曰，陽痙曰剛，無汗，陰痙曰柔，有汗，
亢則害，承乃制，故濕過極反兼風化制之，然兼化者虛象，實非風也。

  ==附方。

葛根湯。

治痙病無汗而小便少反惡寒者名剛痙。

葛根（四錢），麻黃（三錢），桂枝（二錢），芍藥（二錢），甘草（三錢炙），
右

咀，水二鍾，生薑三片，棗一枚煎服，覆取微汗。

桂枝加葛根湯。

治痙病有汗不惡寒者服之，此名柔痙。

葛根（四錢），生薑（三錢），桂枝，芍藥，甘草（各二錢）。

右作一服，水二鍾，棗一箇煎服，二者皆可用小續命湯加減服，若胸滿口噤咬齒，
腳攣臥不著床者，以大承氣湯下之無疑矣。

小續命湯（見中風類）。

大承氣湯（見痢類）。

  ==癇五十九。

驚與痰宜吐，大率行痰為主，用黃連，南星，瓜蔞，半夏；尋火尋痰分多分治之無
不愈者，分痰與熱，有熱者以涼藥清其心，有痰者必用吐藥，吐後用東垣安神丸；
大法宜吐吐後用平肝之劑，青黛，柴胡，川芎之類，龍薈丸正宜服之；且如癇因驚
而得驚則神不守舍，舍空而痰聚也。

戴云，癇者俗曰豬癲風者是也。

附錄，癇症有五，馬牛雞豬羊，且如馬癇，張口搖頭，馬鳴；牛癇，目正直視，腹
脹；雞癇，搖頭反折，喜驚；羊癇，喜揚目吐舌；豬癇，喜吐沬以其病狀偶類之耳
，無非痰涎壅塞迷悶孔竅，發則頭旋顛倒，手足搐搦，口眼相引，胸背強直，叫吼
吐沬，食頃乃甦，宜星香散加全蝎三箇。

  ==附方。

續命湯。

主癇發頓悶無知，口吐沬出，四體角弓反張，目反上，口噤不得言。

竹瀝（一升二合），生地汁（一升），龍齒（末），生薑，防風，麻黃（去節各四
兩），防己，附子（炮各二兩），石膏，桂（二兩）。

右十昧，水一斗，煮取三升，分三服，有氣加紫蘇，陳皮各五錢。

小兒癇千金有風食驚三種，本事方又有陰陽癇，慢脾風三證，慢脾即食癇，宜醒脾
丸，人參散。

右方三癇丸。

治小兒百二十種驚癇。

荊芥穗（二兩），白礬（一兩半生半枯）。

右為末，麵糊為丸，黍米大，硃砂為衣，薑湯下二十丸，如慢驚用來復丹，急驚三
癇丸，食癇醒脾丸可也。

本事人參散。

治慢脾風神昏痰盛。

人參（半兩），圓白大南星（一兩切片，以生薑汁並漿水各半，蔭滿煮帶性晒）。

右為末，每服一錢，水一盞，薑三片，冬瓜仁擂細少許同煎，取半盞作兩三次灌下
。

寧神丹。

清熱養氣血不時潮作者可服。

天麻，人參，陳皮，白朮，歸身，茯神，荊芥，殭蠶（炒），獨活，遠志，犀角，
麥門冬（去心），酸棗仁，辰砂（另研各半兩），半夏，南星，石膏（各一兩），
甘草（炙），白附子，川芎，鬱金，牛黃（各三錢），珍珠（三錢），生地，黃連
（各半兩），金箔（三十片）。

右為末，酒糊丸，空心服五十丸，白湯下。

東垣安神丸。

黃連（一錢五分酒洗），硃砂（一錢水飛），酒生地，酒歸身，炙甘草（各五分）
。

右除硃砂水飛外，四味搗為末，和勻湯浸蒸餅丸如黍米大，每服十五丸，食後津嚥
下。

星香散（見中風類）。

  ==顛狂六十。

癲屬陰，狂屬陽，癲多喜，而狂多怒，脈虛者可治，實則死，大率多因痰結於心胸
間，治當鎮心神開痰結，亦有中邪而成此疾者，則以治邪法治之，原病式所論尤精
，蓋為世所謂重陰者癲，重陽者狂是也，大概是熱。癲者神不守舍，狂言如有所見
，經年不愈，心經有損，是為真病，如心經蓄熱當清心除熱，如痰迷心竅當下痰寧
志，若癲哭呻吟為邪所憑，非狂也；燒蠶紙酒水下方寸七，卒狂言鬼語針大拇指甲
下即止，風癲引痛發則耳鳴，用天門冬去心，日乾作末，酒服方寸七；癲證春治
之，入夏自安，宜助心氣之藥；陽虛陰實則癲，陰虛陽實則狂，狂病宜大吐下則除
之。

入方。

治癲風。

麻仁（四升）。

右以水六升，猛火煮至二升，去滓煎取七合，旦空心服，或發或不發或多言語勿怪
之，但人摩手足須定，凡進三劑愈。

又方，治狂邪發無時，披頭大叫欲殺人，不避水火。

苦參（不以多少）。

右為末，蜜丸如梧子大，每服十五丸，煎薄荷湯下。

  ==驚悸怔忡六十一。

驚悸者血虛，驚悸有時以硃砂安神丸，痰迷心膈者痰藥皆可，定志丸加琥珀鬱金；
怔忡者血虛，怔忡無時血少者多；有思慮便動屬虛；時作時止者痰因火動；瘦人多
因是血少，肥人屬痰；尋常者多是痰；真覺心跳者是血少，四物硃砂安神之類，假
如病因驚而得，驚則神出其舍，舍空則痰生也。

戴云，怔忡者心中不安，惕惕然如人將捕者是也。

附錄，驚悸人之所主者心，心之所養者血，心血一虛神氣不守，此驚悸之所肇端也
，曰驚曰悸其可無辨乎，驚者恐怖之謂，悸者怔忡之謂，心虛而鬱痰則耳聞大聲，
目擊異物，遇險臨危觸事喪志，心為之忤，使人有惕惕之狀，是則為驚，心虛而停
水則胸中滲漉，虛氣流動，水既上乘心，火惡之，心不自安，使人有怏怏之狀，是
則為悸驚者與之豁痰定驚之劑，悸者與之逐水消飲之劑，所謂扶虛不過調養心血和
平心氣而已。

入方。

治勞役心跳大虛證。

硃砂，歸身，白芍，側柏葉（炒各五錢），川芎，陳皮，甘草（各二錢），黃連（
炒一錢半）。

右為末，豬心血丸服。

  ==附方。

養心湯。

治心虛血少，驚悸不寧。

黃耆（炙），白茯苓，茯神，半夏曲，當歸，川芎（各半兩），遠志（去心薑汁炒
），辣桂，柏子仁，酸棗仁（炒），五味，人參（二錢半），甘草（炙四錢）。

右每服三錢，水煎，薑三片，棗一箇食前服，治停水怔仲加檳榔赤茯苓。

寧志丸。

治心虛血虛多驚，若有痰驚宜吐之。

人參，白茯苓，茯神，柏子仁，琥珀，當歸，酸棗仁（溫酒浸半日去殼隔紙炒），
遠志（各半兩炒），乳香，硃砂，石菖蒲（二錢半）。

右為末，煉蜜丸如梧子大，服三十丸，食後煎棗湯吞下。

朱雀丸。

治心病怔忡不止。

白茯神（二兩），沉香（五錢）。

右為末，煉蜜丸小豆大，服三十丸人參湯下。

加味四七湯。

治心氣鬱滯，豁痰散驚。

半夏（二兩半），白茯苓，厚朴（各一兩半），茯神，紫蘇（各一兩），遠志（炒
），甘草（炙半兩）。

右每服四錢，生薑五片，石菖蒲一寸，棗一枚，水煎服。

硃砂安神丸。

硃砂（五錢水飛過另研），黃連（酒洗六錢），甘草（炙二錢半），生地（一錢半
），當歸（二錢半）。

右四味為末，蒸餅丸如黍米大，硃砂為衣，服二十丸或五十丸津下。

定志丸（見健忘類）。

  ==健忘六十二。

健忘精神短少者多，亦有痰者。

戴云，健忘者為事有始無終，言談不知首尾，此以為病之名，非比生成之愚頑不知
人事者。

附錄，健忘者，此證皆由憂思過度損其心胞，以致神舍不清，遇事多忘，乃思慮過
度，病在心脾，又云，思傷脾，亦令朝夕遺忘，治之以歸脾湯，須兼理心脾，神寧
意定其證自除也。

  ==附方。

歸脾湯。

治思慮過度，勞傷心脾，健忘怔忡。

白朮，茯神，黃耆，圓眼肉，酸棗仁（炒各一兩），人參，木香（各半兩），甘草
（炙二錢半）。

右每服四錢，薑三片，棗一枚，水煎服。

定志丸。

治心氣不定，恍忽多忘。

遠志（二兩），人參（一兩），菖蒲（一兩），白茯苓（三兩）。

右為末，煉蜜丸，如梧子大，硃砂為衣，服二十丸米湯下。

  ==痛風六十三（附肢節痛）。

四肢百節走痛是也，他方謂之白虎歷節風證，大率有痰，風熱，風濕，血虛，因於
風者小續命湯，因於濕者蒼朮白朮之類，佐以竹瀝；因於痰者二陳湯加酒炒黃芩，
羌活，蒼朮；因於血虛者，用芎歸之類佐以紅花，桃仁；大法之方，蒼朮，川芎，
白芷，南星，當歸，酒黃芩；在上者加羌活，威靈仙，桂枝；在下者加牛膝，防己
，木通，黃柏；血虛格致餘論詳言多用川芎，當歸，佐以桃仁，紅花，薄桂，威靈
仙治痛風，取薄桂味淡者，獨此能橫行手臂，領南星蒼朮等藥至痛處。

入方。

治上中下疼痛。

南星（薑制），蒼朮（泔浸），黃柏（酒炒各二兩），川芎（一兩），白芷（半兩
），神（炒一兩），桃仁（半兩），威靈仙（酒拌三錢），羌活（三錢走骨節）
，防己（半兩下行），紅花（酒洗一錢半），桂枝（三錢行臂），龍膽草（半錢下
行）。

右為末，糊丸梧子大，每服一百丸，空心白湯下。

張子元血氣虛有痰白濁陰火痛風。

人參（一兩），白朮，熟地（各二兩），黃柏（炒黑二兩），山藥，海石，南星（
各兩），瑣陽（半兩），乾薑（燒灰半兩取其不走），敗龜板（酒灸二兩）。

右為末，粥丸，一云酒糊丸。

臂痛方。

蒼朮（一錢半），半夏，南星，白朮，酒芩（炒），香附（各一錢），陳皮，茯苓
（各半錢），威靈仙（三錢），甘草（少許別本加羌活一錢）。

右咀作一服，入生薑二三片。

二妙散。

治筋骨疼痛因濕熱者，有氣加氣藥，血虛者加補藥，痛甚者加生薑汁，熱辣服之。

黃柏（炒），蒼朮（米泔浸炒）。

右二味為末，沸湯入薑汁調服，二物皆有雄壯之氣，表實氣實者加酒少許佐之，若
痰帶熱者先以舟車丸，或導水丸神芎丸下之，後以趁痛散服之。

趁痛散。

乳香，沒藥，桃仁，紅花，當歸，地龍（酒炒），牛膝（酒浸），羌活，甘草，五
靈脂（酒淘），香附（童便浸），或加酒芩炒酒柏。

八珍丸。

治痛風走注腳疾。

乳香，沒藥，代赭石，穿山甲（生用各三錢），羌活，草烏（生用各五錢），全蝎
（二十一個炒），川烏（生用一兩不去皮尖）。

右為末，醋糊丸，如梧子大，每二十一丸，溫酒送下。

四妙散。

痛風走注。

威靈仙（酒浸五錢），羊角灰（三錢），白芥子，蒼耳（一錢半，一云蒼朮）。

右為末，每服一錢，生薑一大片，擂汁入湯調服，又二妙散同調服。

又方，治酒濕痰痛風。

黃柏（酒炒），威靈仙（酒炒各五錢），蒼朮，羌活，甘草（三錢），陳皮（一錢
），芍藥（一錢）。

右為末，每服一錢或二錢，沸湯入薑汁調下。

治氣實表實骨節痛方。

活石（六錢），甘草（一錢），香附，片芩（各三錢）。

右為末，薑汁糊丸如梧子大，每服五七十丸，白湯吞下。

又方。

糯米（一盞），黃躑躅根（一握），黑豆（半合）。

右用酒水各一碗煎，徐徐服之，大吐大瀉一服便能行動。

治食積肩腿痛。

龜板（酒浸一兩），酒柏葉，香附（半兩），辣芥子，凌霄花。

右為末，酒糊丸如梧子大，煎四物湯加陳皮甘草湯下。

  ==附方。

控涎丹。

治一身及兩走痛，痰挾死血者。

甘遂（麵裹煨），大戟（製），真白芥菜子（炒各等分）。

右為末，加桃仁泥糊丸如梧子大，每服五七丸，漸加至十丸，臨臥薑湯下。

龍虎丹。

治走注疼痛，或麻木不遂，或半身痛。

草烏，蒼朮，白芷（各一兩碾粗末，拌發酵盦過入後藥），乳香，沒藥（各二錢另
研），當歸，牛膝（各五錢）。

右為末，酒糊丸如彈大，每服一丸，溫酒化下。

附錄，遍身骨節疼痛，晝靜夜劇如虎嚙之狀，名曰白虎歷節風，並宜加減地仙丹，
或青龍丸，乳香丸等服之。

又有痛風而痛有常處其痛處赤腫灼熱，或渾身壯熱，此欲成風毒宜敗毒敗，凡治臂
痛以二陳湯加酒炒黃芩，蒼朮，羌活。

如肢節痛須用羌活，去風濕亦宜用之。如肥人肢節痛多是風濕與痰飲流注經絡而痛
，宜南星，半夏，如瘦人肢節痛是血虛，宜四物加防風羌活。如瘦人性急燥而肢節
痛發熱是血熱，宜四物湯加黃芩，酒炒黃柏。如肢節腫痛脈滑者，當用燥濕，宜蒼
朮，南星，兼行氣藥木香，枳殼，檳榔；在下者加漢防己。若肢節腫痛脈澀數者此
是瘀血，宜桃仁，紅花，當歸，川芎及大黃微利之；如倦怠無力而肢節痛此是氣虛
兼有痰飲流注，宜參朮星半；丹溪無肢節痛條，此文又純似丹溪語，姑書以俟知者
。

小續命湯，地仙丹（並見中風類）。

舟車丸（見中濕類）。

導水丸（見痢類）。

神芎丸（見發熱類）。

敗毒散（見瘟疫類）。

乳香丸。

白附子（炮），南星，白芷，沒藥，赤小豆，荊芥，藿香（去上），骨碎補（去毛
），乳香（另研各一兩），五靈脂，川烏（炮去皮臍尖），糯米（炒各二兩），草
烏頭（炮去皮尖），京墨（煆各五兩），松脂（半兩研）。

右為末，酒糊丸，梧子大，每服十丸至十五丸，冷酒吞下，茶亦可，不拘時，忌熱
物。

  ==癘風六十四（附身上虛癢）。

大風病是受得天地間殺物之風，古人謂之癘風者，以其酷烈暴悍可畏耳，人得之者
，須分在上，在下，夫在上者以醉仙散取臭涎惡血於齒縫中出，在下者以通天再造
散取惡物陳蟲於穀道中出，所出雖有上下道路之殊，然皆不外乎陽明一經，治此病
者，須知此意看其疙瘩與瘡，若上先見者上體多者在上也，若下先見者下體多者在
下也，上下同得者在上復在下也，陽明經胃與大腸也，無物不受此風之入人也，氣
受之則在上多，血受之則在下多，氣血俱受者甚重，自非醫者神手病者鐵心罕有免
此，夫或從上或從下以漸而來者，皆是可治之病，人見病勢之緩多忽之，雖按此法
施治病已全然脫體，若不能絕味，絕色皆不免再發，再發則終不救矣，某曾治五人
矣，中間惟一婦人得免，以其貧甚，且寡無物可喫也，餘四人三兩年後皆再發；孫
真人云，吾嘗治四五百人終無一人免於死，非孫真人不能治也，蓋無一人能守禁忌
耳，此婦人本病外，又是百餘貼加減四物湯半年之上，方得月經行十分安愈。

醉仙散。

胡麻仁，牛旁子，蔓荊子，枸杞子（各半兩同炒黑色），防風，瓜蔞根，白蒺藜，
苦參（各半兩）。

右為末，每一兩半入輕粉二錢拌勻，大人每用一錢，空心日午臨臥各一服，茶湯調
下，喫後五七日間，先於牙縫內出臭涎水，渾身覺疼，昏悶如醉，利下臭屎為度，
量大小虛實加減與之，證候重而急者須先以再造散下之，候補養得還復，與此藥喫
須斷鹽，醬，醋，諸般肉魚，腥，椒料，水果，煨燒炙及茄子等物，只宜淡粥煮
熟時菜，並烏梢菜花蛇用淡酒煮熟食之。

再造散。

錦文大黃（一兩），皂角刺（一兩半獨生經年黑大黃），鬱金（半兩生），白牽牛
（頭末六錢半生半炒），一本無此二味。

右為細末，每服二錢（一云五錢），臨臥冷酒調服（一云日未出面東服），以淨桶
伺候泄出蟲，如蟲黑色乃是多年，赤色是為方近三四日，又進一服，直候無蟲則絕
根矣，後用通聖散調理，可用三稜針刺委中出血，終身不得牛馬驢騾等肉，大忌房
事，犯者必不救。

黃精丸。

蒼耳葉，紫背浮萍，大力子（各等分），烏蛇肉（中半酒浸去皮骨），黃精（倍前
三味生搗汁和四味研細焙乾）。

右為末，神糊丸，如梧子大，每服五七十丸，溫酒下，一方加炒柏，生地，甘草
節。

又方。

蒼耳葉，浮萍，鼠粘子，烏蛇肉（等分）。

右用豆淋酒炒等分為末，每服一二錢，豆淋酒調下。

治麻風脈大而虛者。

苦參（七錢半），蒼耳，牛旁子，酒蒸柏（一作酒柏各二兩），黃精，浮萍（各一
兩）。

右為末，用烏蛇肉酒煮，如無蛇以烏鯉魚亦可，糊丸服之，候脈實再用通天再造散
取蟲。

治麻風。

四物湯加羌活，防風，陳皮，甘草。

又方。

大黃，黃芩，雄黃（各三兩）。

右為末，用樟樹葉濃煎湯入藥蒸洗。

附錄，此疾非止肺臟有之，以其病發於鼻，從俗呼為肺風也，鼻準腫赤脹大而為瘡
，乃血隨氣化也，氣既不施，則血為之聚，血既聚則使肉爛而生蟲也，生蟲者厥陰
主之以藥緩疏之，煎局方升麻湯下瀉青丸，餘病各隨經治之。

  ==附方。

凌霄花散。

治癘風。

蟬殼，地龍（炮），殭蠶（炒），全蝎（各七箇），凌霄花（半兩）。

右為末，每服二錢，酒調下，於浴室內常在湯中住時許服藥效。

東坡四神丹。

治大風。

羌活，玄參，當歸，熟地。

右等分，煉蜜丸，梧子大，每服七十丸。

浮萍散。

治癩及風癬。

浮萍（一兩），荊芥，川芎，甘草，麻黃（去根節），已上各半兩或加當歸芍藥。

右為末，每服一兩，水二盞煎，入蔥白豆豉亦可，汗出則愈。

通聖散（見斑疹類）

局方升麻湯。

熟半夏，茯苓，白芷，當歸（各二錢），蒼朮，乾葛，桔梗，升麻（各一兩），熟
枳殼，乾薑（各半錢），大黃（蒸半兩），芍藥（七錢半），陳皮，甘草（各一兩
半）。

右咀，每服四錢，生薑燈心同煎，食前服。

瀉青丸（見中風類）。

身上虛癢血不榮於腠理所以癢也。

右用四物湯加黃芩煎調浮萍末服之。

又方，凌霄花末一錢酒調下。

  ==纏喉風喉痹六十五（附咽痛咽瘡）。

喉痹大概多是痰熱，重者用桐油深吐，一方射干逆流水吐之，又方李實根皮一片噙
口內，更用李實根研水敷項上一週遭（用新採園中者）；纏喉風屬痰熱。戴云，謂
其咽喉裏外皆腫者是也，用桐油以鵝翎探吐，又法用燈油腳探吐，又用遠志去心為
末水調敷項上一遭立效亦可吐；咽喉生瘡痛是虛熱，血虛，多屬虛火游行無制客於
咽喉也，用人參，荊芥，蜜炙黃柏；虛火用人參，竹瀝；血虛四物加竹瀝；實熱者
黃連，荊芥，薄荷，硝蜜，薑汁調噙化。治咽喉用倒滴刺根淨洗入少些好酒同研，
滴入喉中痛立止；喉痹風熱痰先以千緡湯，後以四物加黃芩知母養陰則火降；又方
豬牙皂角為末和霜梅噙；又方木鱉子用淡鹽水浸口噙一丸；又方茜草一兩一服降血
中之火；又方焰硝半錢，枯礬半錢，碙砂一錢為末，杜仲，牛膝搗汁調。喉閉或有
中垂一絲結成小血珠垂在咽喉中，用杜牛膝根即鼓槌草直而獨條者，搗碎用好米醋
些小和研，取汁三五滴滴在鼻中即破；喉痛必用荊芥，陰虛火炎上必用玄參；又喉
痹陳年白梅入蜒蚰，令化噙梅於口中。

入方。

雄黃解毒丸。

治纏喉急喉風，雙鵝腫痛，湯藥不下。

雄黃（一兩），巴豆（去油十四箇），鬱金（一錢）。

右為末，醋糊丸，如綠豆大，熱茶清下七丸，吐出頑涎即甦大效，如口噤以物斡開
灌之下咽，無有不活者。

潤喉散。

治氣鬱夜熱，咽乾硬塞。

桔梗（二錢半），粉草（一錢），紫荷車（四錢），香附（三錢），百藥煎（一錢
半）。

右為末，敷口內。

又方，治喉痛。

鵬砂，膽礬，白殭蠶，陳霜梅。

右為末和噙。

  ==頭風六十六。

屬痰者多，有熱有風有血虛，在左屬風荊芥，薄荷；屬血虛川芎，當歸；在右屬痰
蒼朮，半夏；屬熱酒芩為主；又屬濕痰川芎，南星，蒼朮；偏頭風在左而屬風者用
荊芥，薄荷，此二味即是治之主藥，有君臣佐使之分，凡主病者為君而多，臣次之
，佐又次之，須要察其兼見何症而佐使之，如有痰即以二陳湯治痰而佐之，他症皆
倣此，又須察識病情，全在活法出入加減，不可執方。

入方。

酒片芩（一兩），蒼朮，羌活，防風（各五錢），細辛（二錢），蒼耳（三錢）。

右為末，每服三錢，生薑一大片，同擂勻，茶湯盪起服之。

又方。

酒片芩（五錢），蒼朮（二錢半），羌活，酒黃連，川芎，生甘草，蒼耳（各一錢
），半夏（炒三錢半）。

右為末，服法同前。

又方。

酒片芩（一兩），蒼朮，羌活，川芎（各五錢），蒼耳，細辛（各三錢）。

右為末，服法同前。

又方，治濕痰頭風。

片芩（酒炒三錢），蒼朮（酒炒一兩），川芎，細辛（各錢），甘草（一錢）。

右為末，服法同前。

瘦人搐藥。

軟石膏，朴硝（各五錢），腦子，荊芥，檀香皮，薄荷（各錢），白芷，細辛（各
一錢）。

右為末，搐鼻內。

頭癢風屑髮黃。

用大黃酒浸炒為末，茶調。

一粒金搐鼻方。

治偏頭風。

蓽撥（不以多少研細，用豶豬膽汁拌勻再入膽內懸陰乾），本，玄胡索，白芷，
川芎（各一兩），青黛（一兩），右為末，入製蓽撥末一兩半，用無根水丸，每用
一粒，長流水化開，鼻以銅錢二三文口咬定出涎。

治頭風。

烏頭尖（七箇），荊芥，防風，甘草，蔓荊子，台芎，桔梗，麻黃。

右為末，茶調。

一人頭風鼻塞。

南星，蒼朮，酒芩，辛夷，川芎。

右為末，茶調。

附錄，頭風用熱藥多，間有挾熱而不勝熱劑者，宜消風散，茶調散服之；頭風發動
頂後兩項筋緊吊起痛者，看其人挾寒，挾虛宜三五七散；頭風九月取菊花作枕最良
；素問論頭風者，本於風寒入於腦髓耶，本事方論，婦人患頭風者十居其半，或者
婦人無巾以禦風寒焉耳，男子間有患者，若經年不愈者宜灸囟會，百會前頂上星等
穴差。

  ==附方。

消風散。

荊芥穗，甘草（炙），川芎，羌活，人參，茯苓，防風，白殭蠶（炒），藿香，蟬
退（去土炒各二兩），厚朴（薑製半兩），陳皮（去白半兩）。

右為末，每服二錢，荊芥湯或茶清調下。

茶調散。

薄荷（去梗不見火八兩），川芎（四兩），羌活，甘草，白芷（各二兩），細辛（
去葉一兩），防風（二兩半），荊芥（去梗四兩）。

右為細末，每服二錢，食後茶清調下，常服清頭目。

二五七散。

細辛（一斤半），乾薑（炮二斤），防風（四斤），山茱萸（去核），茯苓（各三
斤），附子（三十五箇炮去皮臍）。

右為細末，每服二錢，溫酒食前調下。

  ==頭眩六十七。

頭眩，痰挾氣虛併火，治痰為主挾補氣藥及降火藥，無痰則不作眩，痰因火動，又
有濕痰者，有火痰者，濕痰者多宜二陳湯，火者加酒芩挾氣虛者相火也，治痰為先
，挾氣藥降火如東垣半夏白朮天麻湯之類；眩暈不可當者以大黃酒炒為末，茶湯謂
下，火動其痰用二陳加黃芩，蒼朮，羌活散風行濕；左手脈數熱多脈濇有死血；右
手脈實，有痰積脈，大是久病（久一作虛），久病之人氣血俱虛而脈大，痰濁不降
也；昔有一老婦患赤白帶一年半，頭眩坐立不得睡之則安，專治赤白帶，帶愈其眩
亦安。

附錄。

眩者言其黑暈轉旋，其狀口閉，眼暗，身轉，耳聾，如立舟船之上，起則欲倒，蓋
虛極乘寒得之，亦不可一途而取軌也，又風則有汗，寒則掣痛，暑則熱悶，濕則重
滯，此四氣乘虛而眩暈也；又或七情鬱而生痰動火，隨氣上厥，此七情致虛而眩暈
也，淫慾過度，腎家不能納氣歸元，使諸氣逆奔而上，此氣虛眩暈也，吐衄漏崩肝
家不能收攝榮氣，使諸血失道妄行，此血虛眩暈也；要尋致病之因，隨機應敵，其
間以升降鎮墜行法為最，不妄施汗下，識者將有採薪之憂；有早起眩暈須臾自定，
目以為常者，正元飲下黑錫丹；傷濕頭暈腎著湯加川芎名除濕湯；疏風川芎茶調散
；有痰青州白丸子。

  ==附方。

頭暈方，利痰清熱降火，或滾痰丸亦可。

南星（五分製），半夏（一錢），桔梗（七分），枳殼（一錢），陳皮（一錢），
甘草（五分），茯苓（一錢），黃芩（七分）。

右作一服，生薑七片，水煎食後服。

香橘飲。

治氣虛眩暈。

木香，白朮，半夏，橘皮，茯苓，砂仁（各半兩），丁香，甘草（炙二錢半）。

右剉散，水二盞，生薑五片，煎服，加當歸，川芎，官桂，治血虛眩暈。

白附子丸。

治風痰上厥眩暈，頭疼。

全蝎（半兩炒），白附子（炮），南星（炮），半夏，旋覆花，甘菊，天麻，川芎
，橘紅，殭蠶（炒），乾薑（生各二兩）。

右為末，生薑半斤取汁打糊丸，梧子大，煎荊芥湯下五十丸。

人參前胡湯。

治風痰頭暈目眩。

半夏，木香，枳殼（炒），紫蘇，赤茯苓，南星（炮），甘草（炙各五錢），人
參（三錢），前胡（五錢），橘紅（五錢）。

右剉散，每服五錢，生薑五片，水煎服。

芎朮除眩散。

治感濕感寒頭重眩暈。

附子（生），白朮，川芎（各半兩），官桂，甘草（炙各二兩半）。

右剉，每服三錢，薑七片，煎服。

茯苓桂枝白朮甘草湯。

治氣上沖胸，戰搖眩暈。

茯苓（一兩），桂枝（七錢半），白朮，甘草（炙各半兩）。

右剉，每服四錢，水煎服，風症加川芎細辛，濕症加川芎蒼朮，寒證加乾薑良薑。

半夏白朮天麻湯（見頭痛類）。

正元散，紅豆（炒三錢），人參（二兩），肉桂（半兩），附子（炮去皮尖），川
芎，山藥（薑汁炒），烏藥，乾葛（各一兩），川烏（炮去皮臍半兩），乾薑（炮
三錢），白朮，甘草（灸），茯苓（各二兩），陳皮（二錢），黃耆（炙一兩半）
。

右咀，每服三錢，水一盞，薑三片，棗一枚，入鹽少許煎服。

黑錫丹。

肉桂（半兩），沉香，附子（炮去皮臍），故紙，胡蘆巴（酒浸炒），茴香（炒）
，肉豆蔻（麵裹煨），陽起石（研細水飛），金鈴子（蒸去皮核），木香（各一兩
），硫黃，黑錫（去滓各二兩）。

右用黑盞，或新鐵銚內如常法，結黑錫，硫黃，砂子地上出火毒，研令極細，餘藥
並杵羅為末，一處和勻，自朝至暮以研至黑光色為度，酒糊丸如桐弓大，陰乾入布
袋內擦令光瑩，每服四十粒，空心鹽薑湯，或棗湯下，女人艾棗湯下。

腎著湯（見腰痛類）。

川芎茶調散（見頭痛類）。

  ==頭痛六十八。

頭痛多主於痰，痛甚者火多，有可吐者，可下者；清空膏治諸頭痛除血虛頭痛不可
治（出東垣試效方），血虛頭痛自魚尾上攻頭痛，用芎歸湯，古方有追涎藥。

附錄，頭痛須用川芎，如不愈各加引經藥。

太陽川芎，陽明白芷，少陽柴胡，太陰蒼朮，少陰細辛，厥陰吳茱萸。

如肥人頭痛是濕痰，宜半夏蒼朮；如瘦人是熱宜酒製黃芩，防風；如感冒頭痛宜防
風，羌活，本，白芷；如氣虛頭痛，宜黃耆酒洗，生地黃，南星，秘藏安神湯；
如風熱在上頭痛，宜天麻，蔓荊子，台芎，酒製黃芩；如苦頭痛用細辛；如形瘦蒼
黑之人頭痛，乃是血虛宜當歸，川芎，酒黃芩；如頂顛痛宜本，防風，柴胡；東
垣云，頂顛痛須用本，去川芎；且如太陽頭痛惡風脈浮緊，川芎，羌活，獨活，
麻黃之類為主；少陽頭痛脈弦細，往來寒熱，柴胡為主；陽明頭痛自汗發熱惡寒，
脈浮緩長實，升麻，葛根，石膏，白芷為主；太陽頭痛必有痰體重，或腹痛，脈沉
緩以蒼朮，半夏，南星為主；少陰頭痛足寒氣逆為寒厥，其脈沉細，麻黃，附子，
細辛為主；厥陰頭痛或吐痰沫，厥冷，其脈浮緩，以吳茱萸湯主之；血虛頭痛當歸
，川芎為主；氣虛頭痛人參，黃耆為主；氣血俱虛頭痛，調中益氣湯內加川芎三分
，蔓荊子三分，細辛二分其效如神；又有痰厥頭痛所感不一，是知方者體也，法者
用也，徒知體而不知用者，弊體用不失可謂上工矣。

  ==附方。

清空膏。

治偏正頭痛，年深不愈者，又治風濕熱頭上壅，及腦痛，除血虛頭痛不治。

川芎（五錢），柴胡（七錢），黃連（酒炒），防風，羌活（各一兩），炙甘草（
一兩五錢），細挺子黃芩（三兩去皮一半，酒製一半炒）。

右為末，每服二錢，熱盞內入茶少許湯調如膏，抹在口內，臨臥少用白湯送下，如
苦頭痛每服加細辛二分，痰厥頭痛脈緩，減羌活，防風，川芎，甘草，加半夏一兩
五錢；如偏正頭痛服之不愈減羌活，防風，川芎一半，加柴胡一倍；如發熱惡熱而
渴，此陽明頭痛，只與白虎湯加粉葛，白芷。

安神湯。

治頭痛頭旋眼黑。

生甘草，炙甘草（各二錢），防風（二錢五分），柴胡，升麻，酒生地，酒知母（
各五錢），酒柏，羌活（各兩），黃耆（二兩）。

右剉，每服五錢，水煎，加蔓荊子五分，川芎三分，再煎臨臥熱服。

徹清膏。

蔓荊子，細辛（各一分），薄荷葉，川芎（各三分），生甘草，炙甘草（各五分）
，本（一錢）。

右為末，茶清調下二錢。

順氣和中湯。

治氣虛頭痛，此藥升陽補氣，頭痛自愈。

黃耆（一錢半），人參，甘草（炙七分），白朮，陳皮，當歸，芍藥（各五分），
升麻，柴胡（各三分），細辛，蔓荊子，川芎（各二分）。

右作一服，水煎，食後服。

不臥散。

治頭痛。

豬牙皂角（一錢），玄胡，青黛（些小）。

右為末，吹鼻中取涎。

半夏白朮天麻湯。

治脾胃證已經服疏風丸下二三次，元證不瘳，增以吐逆痰唾稠粘，眼黑頭旋目不敢
開，頭苦痛如裂，四肢厥冷不得安臥。

黃柏（二分酒洗），乾薑（三分），澤瀉，白茯苓，天麻，黃耆，人參，蒼朮（各
五分），炒神曲，白朮（各一錢），麥芽，半夏（湯洗），檳榔（二兩），常山（
酒浸四兩）。

右為末，麵糊丸，如梧桐子大，每服三十丸，未發前臨臥用，冷酒吞下便睡至五更
，又用冷酒吞下十五丸至上午方喫溫粥，忌生冷油膩。

玄菟丹（和劑）。

小便多。

菟絲子（酒浸研焙乾取末十兩），五味子（酒浸研末），白茯苓，蓮肉（各三兩）
。

右為末，另研山藥末六兩，將藥餘酒加酒煮糊杵搗丸，如梧桐子大，每服五十丸，
空心米飲下。

玉華白丹（和劑）。

遺精。

白石脂（煆研飛），鍾乳粉（煉研），左顧牡蠣（用韭菜葉搗鹽泥固濟火煆取白者
各五錢研細），陽起石（煆酒淬研五錢）。

右為末，糯米糊丸，如芡實大，出火毒，每服一丸，空心人參湯放冷送下。

養氣丹（和劑）。

禹餘糧石（煉七次醋淬浸七次），紫石英（煆），赤石脂（煆），陽起石（煆），
鍾乳粉（煉），代赭石（煉七次醋浸七次），磁石（煉十次醋浸七次），肉蓯蓉（
酒洗），巴戟（去心），破故紙（炒），山藥，茯苓，當歸（各一兩），肉豆蔻（
煨），五靈脂，鹿茸，附子，官桂，木香，沉香，丁香，茴香，沒藥，乳香，硃砂
（各五錢），遠志（一兩）。

右先將禹紫赤代磁五石，各研極細末，水飛，皮紙於灰滲乾，以紙筋鹽泥固濟罐盛
注封口，炭火煆，如此三次，埋土坑內七日，出火毒研，次入硃砂，陽起石，乳粉
末，並餘藥末，糯米糊丸，如綠豆丸，陰乾入布袋內擦光，每服二十丸，以酒薑湯
棗湯鹽湯任下，婦人艾醋湯俱空心服。

震靈丹（和劑）。

溏泄。

赤石脂，紫石英，禹餘糧，代赭石（四味打碎）。

續骨丹（增入）。

折傷。

乳香，沒藥，孩兒茶，蛤殼（燒灰各等分）。

右為末，每服二錢，接骨黃酒下，欲下血燒酒下。

甘草（炙），川芎，細辛（等分）。

右剉每服四錢，薑五片，芽茶少許煎服。

青州白丸子（見和劑及瑞竹堂方）。

四神散。

治婦人血風眩暈頭痛。

菊花，當歸，旋覆花，荊芥穗。

右等分為細末，每服二錢，蔥白三寸，茶末二錢，水一盞半，煎至八分去滓，食後
溫服。

  ==心脾痛七十。

心痛即胃脘痛，雖日數多不喫食不死，若痛方止便喫物還痛，必須三五服藥後，方
喫物；痛甚者脈必伏，用溫藥附子之類，不可用參朮；諸痛不可補氣；大凡心膈之
痛，須分新久，若明知身受寒氣，口喫寒物而得病者，於初得之時當與溫散或溫利
之藥，若曰病得之稍久則成鬱，久鬱則蒸熱熱久必生火，原病式中備言之矣，若欲
行溫散溫利。寧無助火添病耶。古方中多以山梔子為熱藥之向導，則邪易伏，病易
退，正易復而病安然，病安之後若縱慾口味，不改前非，病復作時，反咎醫之失良
可嘆哉，一方用山梔子炒去皮，每服十五枚，濃煎湯一呷入生薑汁令辣，再煎小沸
，又入川芎一錢尤妙，山梔子大者或七枚或九枚須炒黑；大概胃口有熱而作痛者，
非山梔子不可，須佐以薑汁，多用台芎開之；病發者或用二陳湯加川芎，蒼朮，倍
加炒梔子；痛甚者加炒乾薑，從之反治之法也。輕者川芎一兩，蒼朮一兩，山梔子
炒去皮二兩，薑汁蒸餅糊丸，梧桐子大，服七八十丸，熱辣薑湯下。重者桂枝，麻
黃，石各等分，薑汁和蒸餅丸，桐子大，服五十丸，熱辣薑湯下。一本輕者散之
，麻黃，桂枝之類，重者加石，川芎，蒼朮，炒山梔子去皮作丸服。凡治此證必
要先問平日起居何如，假如心痛有因平日喜食熱物，以致死血留於胃口作痛，用桃
仁承氣湯下之，切記輕者用韭汁，桔梗能開提其氣，血藥中兼用之；以物柱按痛處
則止者，挾虛，以二陳湯加炒乾薑和之；有虫痛者面上白斑，唇紅，能食屬虫，治
以苦楝根錫灰之類；痛定便能食，時作時止者，是虫，上半月虫頭向上易治，下半
月虫頭向下難治，先以肉汁及糖蜜食下，則引虫頭向上，然後用藥打出，練樹根皮
，檳榔，鶴虱，夏取汁飲，冬濃煎湯下，萬應丸最好。脈堅實不大便者下之。心痛
用山梔並劫藥止之。若又復發前藥必不效。可用玄明粉一服立止。左手脈數熱多，
脈濇有死血。右手脈緊實，痰積，弦大必是久病；胃脘有濕而痛者宜小胃丹下之。

入方。

黃連（炒），山梔（炒），吳茱萸（湯洗各五錢），荔枝核（燒存性三錢），滑石
（五錢）。

右為末，薑汁和丸服。

又方。

山梔子仁（炒黃色）。

右為末，薑湯調粥丸，亦得冷痛者加草豆蔻仁炒末，薑汁炊餅丸服。

又方。

白朮（五錢），白芍，砂仁，半夏，當歸（各三錢），桃仁，黃連，陳皮，神（
炒各二錢），吳茱萸（一錢半），人參，甘草，殭蚕（各一錢）。

右為末，蒸餅丸服。

又方。

白朮（三錢半），白芍（炒），陳皮，歸尾（各二錢半），人參，黃連（炒一錢半
），吳茱萸（半錢）。

右為末，蒸餅丸。

又方，治氣實心痛者。

山梔子（炒焦六錢），香附（一錢），吳茱萸（一錢）。

右為末，蒸餅丸，如花椒大，以生地黃酒洗淨，同生薑湯煎送下二十丸。

又方。

胡椒，蓽撥（各半兩）。

右為末，以醋調捏作團子吞之。

又方，治心痛亦治哮喘（又見痰類）。

半夏（切碎香油炒）。

右為末，薑汁炊餅丸，薑湯下二三十丸。

又方。

黃荊子炒焦為末，米湯調下，亦治白帶。

一人脈澀心脾常痛。

白朮（一兩），半夏（一兩），蒼朮，枳實，神，香附，茯苓，台芎（各半兩）
。

右為末，神糊丸。

治死血留胃脘作痛者。

玄胡（一兩半），桂，滑石，紅花，紅（各五錢），桃仁（三十箇）。

右為末，湯浸蒸餅和丸。

治痰飲積胃脘痛。

螺螄殼（墻上年久者燒），滑石（炒），蒼朮，山梔，香附，南星（各二兩），枳
殼，青皮，木香，半夏，砂仁（各半兩）。

右為末，生薑汁浸蒸餅為丸，綠豆大，每服三四十丸，薑湯下，春加芎，夏加黃連
，冬吳茱萸半兩，有痰者用明礬溶開就丸如雞頭大，熱薑湯吞下一丸，青黛亦治心
痛，藍葉槌碎取汁薑汁和服亦可，如無葉處用水一小瓶用藍安在刀頭火中燒紅淬水
服。

治脾痛用海粉，佐以香附末，用川芎，山梔，生薑汁煎辣湯調服為佳。

又方治脾痛氣實者，可用牡蠣煆為粉，用酒調一二錢服；有脾痛大小便不通者，此
是痰隔中焦氣聚下焦。

附錄。

夫心痛其種有九，一曰虫痛，二曰疰痛，三曰風痛，四曰悸痛，五曰食痛，六曰飲
痛，七曰寒痛，八曰熱痛，九曰來去痛。其痛甚手足青過節者是名真心痛，旦發夕
死，夕發旦死，非藥物所能療。若蚘虫攻嚙心痛令人惡心而吐，用川椒十粒煎湯下
烏梅丸良。有腎氣上攻以致心痛，用生韭研汁和五苓散為丸，空心茴香湯下。時作
時止，或飲湯水咽下而作噦者，是有死血在其中，以桃仁承氣湯下之，草豆蔻丸多
治氣餒弱人心痛妙。

  ==附方。

草豆蔻丸。

治客寒犯胃痛者宜此丸，熱亦可服止可一二服。

草豆蔻（一錢四分麵裹煨去皮），益智，橘皮，殭蚕，人參，吳茱萸（湯洗去苦）
，黃耆（各八分），生甘草（三分），炙甘草（三分），歸身，青皮（各六分），
神（炒），薑黃（各四分），澤瀉（一錢小便數者減半），桃仁（七箇去皮尖另
研），麥芽（炒一錢五分），柴胡（四分詳下加減用），半夏（洗一錢）。

右除桃仁另研，餘為末，浸蒸餅丸，如梧子大，服三十丸，白湯下食遠旋斟酌多少
用之。

丁香止痛散。

治心氣痛不可忍。

良薑（五兩），茴香（炒），甘草（各一兩半），丁香（半兩）。

右為末，每服二錢，沸湯點服。

失笑散。

治心氣痛不可忍，小腸氣痛。

蒲黃（炒），五靈脂（酒研淘去砂土各等分）。

右先以醋調二錢煎成膏，入水一盞煎，食前熱服。

二薑丸。

治心脾疼，溫養脾胃，冷食所傷。

乾薑（炮），良薑。

扶陽助胃湯。

治寒氣客於腸胃，胃脘當心而痛，得熱則已。

乾薑（炮一錢半），揀參，草豆蔻，甘草（炙），官桂，白芍（各一錢），陳皮，
白朮，吳茱萸（各五分），附子（炮二錢），益智（五分）。

右剉作一服，水煎，生薑三片，棗二枚，有積聚備急丹良。

烏梅丸。

治胃冷蚘蟲攻心痛，嘔吐，四肢冷。

烏梅（三百箇），黃柏（炙），細辛，肉桂，附子（炮各六兩），黃連（十六兩）
，人參（六兩），蜀椒（炒去閉口者及目），當歸（各四兩），乾薑（炮十兩）。

右為末，取烏梅肉和蜜丸，桐子大，每服五十丸，空心鹽湯下。

桃仁承氣湯（見吐血類）。

小胃丹（見痰類）。

五苓散（見中暑類）。

  ==痛七十一。

痛肝火盛，木氣，有死血，有痰流注，肝急，木氣實用蒼朮，川芎，青皮，當歸
之類，痛甚者肝火盛以當歸龍會丸，薑汁下是瀉火之要藥，死血用桃仁，紅花，川
芎；痰流注以二陳湯加南星，蒼朮，川芎；肝苦急急食辛以散之，用撫芎，川芎，
蒼朮，血病入血藥中行血；治咳嗽痛以二陳湯加南星，香附，青皮，青黛入薑汁
；痛有瘀血行氣藥中加桃仁不去尖，並香附之類；有火盛者當伐肝木；左金丸治
肝火；有氣鬱而胸痛者，看其脈沉澀當作鬱治；痛而不得伸舒者，蜜丸龍會丸最
快；下有食積一條扛起，用吳茱萸炒黃連；控涎丹一身氣痛及痛，痰挾死血加
桃仁泥丸服；右痛用推氣散出嚴氏方；左痛用前藥為君加柴胡，或小柴胡亦可
治。

入方。

小龍會丸。

當歸，龍膽草（酒洗），山梔（炒），黃連（炒），川芎（各半兩），大黃（煨半
兩），蘆會（三錢），木香（一錢一方有黃芩，柴胡各半兩，無大黃，木香，一方
有甘草，柴胡，青皮，無當歸，梔子）。

右為末，入麝香少許，粥糊丸如綠豆大，每服五十丸，薑湯下，仍以琥珀膏貼痛處
；龍會丸亦治有積因飲食大飽，勞力，行房，痛。

當歸龍會丸。

治內有濕熱，兩痛，先以琥珀膏貼痛處，卻以生薑汁吞此丸，痛甚者須炒令熱服
。

龍膽草，當歸，大梔子，黃連，黃芩（各一兩），大黃，蘆會（半兩），木香（一
錢半），黃柏（一兩），麝香（半錢）。

右十味為末，麵糊丸，一方加柴胡，川芎各半兩，又方加青黛半兩，蜜丸治痛，
丸降肝火。

抑青丸。

瀉肝火。

黃連（半斤）。

右為末，蒸餅糊丸服。

附錄，下痛發寒熱小柴胡湯，肥白人因氣虛而發寒熱，下痛者補虛用參耆，退
熱用柴胡，黃芩；調氣止痛用青木香，青皮；瘦人下痛發寒熱多怒者必有瘀血，
宜桃仁，當歸，紅花，柴胡，青皮，大黃，梔子，龍膽草。

  ==附方。

推氣散。

治右疼痛脹滿不食。

枳殼，桂心，片子薑黃（各半兩一本作殭蚕），甘草（炙一錢半）。

右為末，每服二錢，薑棗湯調下酒亦可。

枳芎散。

治左痛刺不可忍者。

枳實（炒），川芎（各半兩），粉草（炙一錢半）。

右為末，每服二錢，薑棗湯下，酒亦可。

十棗湯。

治痛甚效，病人氣實可用，虛人不可用。

甘遂，芫花（慢火炒紫色），大戟（各等分）。

右為末，水一大盞，棗十枚，切開煮取汁，半盞調半錢，人實更加一錢，量虛實加
減。

控涎丹（見痛風類）。

小柴胡湯（見瘧類）。

琥珀湯（見積聚積）。

  ==腹痛七十二（附腹中窄狹，絞腸痧）。

腹痛有寒，積熱，死血，食積，濕痰，脈弦食脈滑痰（一作濇），清痰多作腹痛，
台芎，蒼朮，香附，白芷為末，以薑汁入湯調服，大法之方若此；腹痛者氣用氣藥
，如木香，檳榔，香附，枳殼之類；血用血藥如歸，川芎，桃仁，紅花之類；初得
疾，元氣未虛必推蕩之，此通因通用之法，久必難，壯實與初病宜下，虛弱衰與久
病宜升之消之；腹中水鳴乃火擊動其水也，用二陳湯加黃芩，黃連，梔子，亦有臟
寒而鳴者；凡心腹痛者必用溫散，此是鬱結不行，阻氣不運故痛；在上者多屬食，
食能作痛宜溫散之，如乾薑，炒蒼朮，川芎，白芷，香附，薑汁之類，不可用竣利
藥攻下之，蓋食得寒則凝，熱則化，更兼行氣快氣藥助之，無不可者；一老人腹痛
年高不禁下者，用川芎，蒼朮，香附，白芷，乾薑，茯苓，滑石之類。

戴云，寒痛者綿綿痛而無增減者是，時痛時止者是熱也，死血痛者每痛有處不行移
者是也，食積者甚欲大便利後痛減者是，濕痰者凡痛必小便不利。

入方。

治酒積腹痛者，寬氣緊要。

檳榔，三稜，莪朮，香附，官桂，蒼朮，厚朴，陳皮，甘草，茯苓，木香。

右為末，神糊丸，每服五十丸，白湯下。

附錄，或曰痰豈能痛，曰痰因氣滯而聚，既聚則礙其路道不得運故作痛也；諸痛不
可用參耆白朮，蓋補其氣氣旺不通而痛愈甚；白芍藥只治血虛腹痛，諸痛證不可用
，以酸收歛；臍下忽大痛人中黑色者多死。

絞腸痧作痛，以樟木煎湯，大吐，或白礬調湯吐之，薑湯亦可探吐，宜刺委中出血
，腹痛須用芍藥，惡寒而痛加桂，惡熱而腹痛者亦加黃柏；凡腹痛以手重按者屬虛
，宜參朮薑桂之屬；凡腹痛以手不可按者屬實，宜大黃芒硝下之；凡肥人腹痛者，
屬氣虛兼濕痰，宜參二朮半夏；如感寒而腹痛，宜薑桂，嘔者丁香；如傷暑而腹痛
，宜玉龍丸；如飲食過傷而痛者，宜木香檳榔丸下之；如稟受弱飲食過傷而腹痛者
，當補脾胃而消導，宜參，朮，山楂，柏，枳實，木香；如顛撲損傷而腹痛者，
乃是瘀血，宜桃仁承氣湯加當歸，蘇木，紅花，入酒童子便，煎服下之；有全不思
食，其人本體素弱而腹冷痛者，以養胃湯，仍加桂茱萸各半錢，木香三分，又或理
中湯，建中湯皆可用，內加吳茱萸。

  ==附方。

玉龍丸，又名黃龍丸（見中暑）。

木香檳榔丸（見痢類）。

桃仁承氣湯（見吐血類）。

養胃湯（見瘧類）。

理中湯（見中寒類）。

小建中湯。

芍藥（三兩），甘草（一兩），生薑（一兩半），大棗（六箇），桂枝（去皮一兩
半），膠飴（半斤舊有微溏或嘔者去膠）。

右剉，每服五錢，水盞半，薑三片，大棗一枚，煎八分去滓，下飴膠兩匙許，再煎
化，溫服。

腹中窄狹須用蒼朮，若肥人自覺腹中窄瘲，乃是濕痰流灌，臟腑不升降，燥飲用蒼
朮，行氣用香附；如瘦人自覺腹中窄狹，乃是熱氣薰蒸藏府，宜黃連，蒼朮。

  ==腰痛七十三（附腎著）。

腰痛主濕熱，腎虛，瘀血，挫閃，有痰積，脈大者腎虛，杜仲，龜板，黃柏，知母
，枸杞，五味之類為末，豬脊髓丸服。脈澀者瘀血，用補陰丸加桃仁，紅花；脈緩
者濕熱，蒼朮，杜仲，黃柏，川芎之類；痰積作痛者二陳加南星，半夏；腰曲不能
伸者，針人中；凡諸痛皆屬火，寒涼藥不可峻用，必用溫散之藥，諸痛不可用參補
氣，則疼愈甚；人有痛面上忽見紅點著多死。

戴云，濕熱腰疼者，遇天陰或久坐而發者是也，腎虛者疼之不已者是也，瘀血者日
輕夜重者是也。

入方。

治濕痰腰痛，大便泄。

龜板（一兩炙），蒼朮，椿皮，滑石（半兩），白芍（酒炒），香附（各四錢）。

右為末，糊丸，如內傷白朮山楂湯下。

又方，治腰腿濕痛。

龜板（酒炙），黃柏（酒炙），蒼朮，蒼耳（各一兩），威靈仙（酒浸一兩），扁
柏（半兩）。

右為末，酒糊丸，每用黑豆汁煎四物湯，加陳皮，甘草，生薑湯下，久腰痛必用官
桂以開之，方止腹痛亦可。

又方。

龜板（酒炙一兩半），炒柏，白芍（一兩），陳皮，威靈仙，知母，蒼朮，蒼耳。

右為末，調服。

又方。

龜板（酒炙半兩），酒炒柏（四錢），青皮（三錢），生甘草（一錢半）。

右為末，薑一大片，同前藥末一錢研勻，以蒼耳汁盪起煎令沸服之。

摩腰膏。

治老人虛人腰痛，並婦人白帶。

附子尖，烏頭尖，南星（各二錢半），雄黃（一錢），樟腦，丁香，乾薑，吳茱（
各一錢半），硃砂（一錢），麝香（五粒大者）。

右為末，蜜丸如龍眼大，每用一丸，薑汁化開如粥，厚火上頓熱置掌中摩腰上，候
藥盡粘腰上，烘綿衣包縳定，隨即覺熱如火，日易一次。

附錄，腰者腎之外候，一身所恃以轉移闔闢者也，蓋諸經皆貫於腎而絡於腰脊，腎
氣一虛，凡衝寒受濕傷冷，蓄熱血濇，氣滯水積，墮傷與失志作勞，種種腰疼疊見
而層出矣。脈若弦而沉者為虛，沉者為滯，濇者瘀血，緩者為濕，滑與伏者是痰。

氣痛一身腔子盡痛，皆用少許木香於藥內行氣，若寒濕腰痛見熱則減，見寒則增，
宜五積散加吳茱萸半錢，杜仲一錢，若濕腰痛如坐水中，或為風濕雨露所著，濕流
入腎經，以致腰痛，宜滲濕湯不效，宜腎著湯，腎虛腰痛轉側不能，以大建中湯加
川椒十粒，仍以大茴香鹽炒為末，破開豬腰子，作薄片，勿令斷層，層散藥末，水
紙裹煨，熟細嚼酒喫下。閃挫腰痛宜復元通氣散，酒調服，或五積散加牽牛頭末一
錢，或桃仁七枚。

  ==附方。

青娥丸。

治腎虛腰痛，益精助陽。

破故紙（四兩炒），杜仲（四兩炒去絲），生薑（二兩半炒乾）。

右為末，用胡桃肉三十箇，研膏入蜜丸，桐子大，每服五十丸，鹽酒下。

獨活寄生湯。

治腎氣虛弱為風濕所乘流注腰膝，或攣拳掣痛不得屈伸，或緩弱冷痹，行步無力。

獨活（一兩），桑寄生（如無以續斷代之），細辛，牛膝，秦艽，茯苓，白芍，桂
心，川芎，防風，人參，熟地，當歸，杜仲（炒），甘草（炙各二兩）。

右剉，每服三錢，水煎空心服，下利者去地黃，血滯於下委中穴刺出血妙，仍灸腎
俞，崑崙尤佳。

治腰疼。

黑丑（四兩半生半炒）。

右研細，取頭末，水丸桐子大，硫黃為衣，每服三十丸，空心鹽酒送下，四服即止
。

補陰丸（見諸虛類）。

五積散（見腳氣類）。

大建中湯（見斑疹類）。

復元通氣散（見氣類）。

腎著為病，其體重腰冷如冰，飲食如故，腹重如物在腰，治宜流濕兼用溫暖之藥以
散之。

腎著湯。

治腎虛傷濕身重腰冷如坐水中，不渴，小便自利。

乾薑（炮），茯苓（各四兩），甘草（炙），白朮（各二兩）。

右咀，每服五錢，水煎空心服。

滲濕湯。

治寒濕所傷，身體重著如坐水中。

蒼朮，白朮，甘草（炙各一兩），茯苓，乾薑（炮各一兩），橘紅，丁香（各二錢
半）。

右每服五錢，水一鍾，生薑三片，棗一枚，煎服。

  ==疝痛七十四（附木腎，腎囊濕瘡）。

疝痛濕熱痰積流下作病，大概因寒鬱而作，即是痰飲食積並死血；專主肝經與腎經
，絕無相干大不宜下；痛甚者不宜參朮；濕多；疝氣宜灸大敦穴，在足大指爪甲
後一韭葉聚毛間是穴；食積與死血成痛者，梔子，桃仁，山楂，枳子（一作枳實）
，吳茱萸並炒，以生薑汁順流水煎湯調服，一方加茴香，附子；卻有水氣而腫痛者
，又有挾虛者，當用參朮為君，佐以疏導之藥，其脈沉緊豁大者是；按之不定者屬
虛，必用桂枝山梔炒烏頭細切炒，右為末，薑汁糊丸，每服三四十丸，薑湯下，大
能劫痛。

戴云，疝本屬厥陰肝之一經，余常見俗說小腸膀胱下部氣者，皆妄言也。

入方。

治諸疝定痛速效。

枳實（十五片一作橘核），山梔（炒），山楂（炒），吳茱萸（炒各等分），濕勝
加荔枝核（炮）。

右為末酒糊丸服，或為末，生薑水煎服，或長流水調下一二錢，空心。

守效丸。

治之要藥，不痛者。

蒼朮，南星，白芷（散水），山楂（各一兩），川芎，枳核（又云枳實炒），半夏
，秋冬加吳茱萸，衣缽有山梔。

右為末，神糊丸服，又云，有熱加山梔一兩，堅硬加朴硝半兩，又或加青皮，荔
枝核。

又方，治諸疝發時服。

海石，香附。

右為末，生薑汁調下，亦治心痛。

又方，治陽明受濕熱傳入，太陽惡寒，發熱，小腹連毛際間，悶痛不可忍。

山梔（炒），桃仁（炒），枳子（炒），山楂。

右各等分，研入薑汁，用順流水盪起同煎沸熱服，一方加茱萸。

橘核散。

橘核，桃仁，梔子，川烏（細切炒），吳茱萸。

右研煎服，橘核散單止痛，此蓋濕熱因寒鬱而發，用梔子仁以除濕熱，用烏頭以散
寒鬱，況二藥皆下焦之藥，而烏頭又為梔子所引，其性急速不容胃中留也。

又方，治疝劫藥。

用烏頭細切炒，梔子仁炒，等分為末，或加或減白湯丸。

又方，治疝。

枇杷葉，野紫蘇葉，椒葉，水晶蔔萄葉。

右以水煎熏洗。

腎氣方。

茴香，破故紙，吳茱萸（鹽炒各五錢），胡蘆巴（七錢半），木香（二錢半）。

右為末，蘿蔔搗汁丸，鹽湯下。

積疝方。

山楂（炒一兩），茴香（炒），柴胡（炒三錢），牡丹皮（一錢）。

右為末，酒糊丸，如桐弓大，服五六十丸，鹽湯下，疝病黃病久者皆好倒倉。

又方，治疝痛。

山楂（炒四兩），枳實（炒），茴香（炒），山梔（炒各二兩），柴胡，牡丹皮，
八角茴香（炒），桃仁（炒各一兩），吳茱萸（炒半兩）。

右為末，酒糊丸，桐子大，服五十丸，空心鹽湯下。

又方，治疝作痛。

蒼朮（鹽炒），香附（鹽炒），黃柏（酒炒為君），青皮，玄胡索，益智，桃仁（
為臣），茴香（佐），附子（鹽炒），甘草（為使）。

右為末，作湯，服後一痛過更不再作矣。

又方，治疝。

南星，山楂，蒼朮（二兩），白芷，半夏，枳核，神（一兩），海藻，昆布（半
兩），玄明粉，茱萸（二錢）。

右為末，酒糊丸。

一人疝痛作腹內塊痛，止疝痛，止塊痛作。

三稜，莪朮（醋煮），炒，薑黃，南星（各一兩），山楂（二兩），木香，沉香
，香附（各三錢），黃連（用茱萸炒去茱萸用五錢淨），蘿蔔子，桃仁，山梔，枳
核（炒各半兩）。

右為末，薑汁浸蒸餅為丸。

予嘗治一人病後飲水患左丸痛甚，灸大敦穴，適有摩腰膏，內用烏附，丁香，麝香
將與摩其囊上橫骨端，火溫帛覆之，痛即止，一宿腫亦消。予舊有柑橘積，後因山
行饑甚，遇橘芋食之，橘動舊積芋復滯氣即時右丸腫大寒熱，先服調胃劑一二帖，
次早注神思氣至下焦，嘔逆，覺積動吐復吐，後和胃氣，疏通經絡而愈。

附錄，木腎者，心火下降，則腎水不患，其不患其不溫，真陽下行則腎氣不患其不
和，既溫且和，安有所謂木強者哉，夫惟嗜慾內戕腎家虛憊，故陰陽不相交，水火
不相濟而沉寒痼冷凝滯其間，脹大作痛，頑痹結硬，勢所必至矣，不可純用燥熱，
當溫散利以逐其邪，邪氣內消，榮衛流轉，盎如寒谷回春，蓋有不疾而速不行而至
者矣。

入方。

治木腎。

楮樹葉（又云楊樹），雄者晒乾為末，酒糊丸，桐子大，空心鹽湯下，五十丸。

又方，治木腎不痛。

枸杞子，南星，半夏，黃柏（酒炒），蒼朮（鹽炒），山楂，白芷，神（炒），
滑石（炒），昆布，吳茱萸。

右為末，酒糊丸，桐子大，空心鹽湯下七十丸。

治小腸氣及木腎偏墜。

黑牽牛一斤，用豬尿胞裝滿，以線縳定口子，好酒米醋各一碗，於砂鍋內煮乾為度
，取出黑牽牛用青紅娘子各十九箇於鐵鍋內炒燥去青紅娘子，將牽牛碾取頭末四兩
，另入豬芩，澤瀉細末各二兩，醋糊丸，如梧桐子大，每服三十丸，空心鹽酒送下
，不可多服，多服令人頭眩，如頭眩可服黑錫丹。

腎囊濕瘡。

蜜陀僧，乾薑，滑石。

右為末，擦上。

又方，先用吳茱萸煎湯洗。

吳茱萸（半兩），寒水石（三錢），黃柏（二錢），樟腦（半兩），蛇床子（半兩
），輕粉（十盝），白礬（三錢），硫黃（二錢），檳榔（三錢），白芷（三錢）
。

右為末，麻油調擦。

又方，治腎上風濕瘡及兩腿。

全蝎（一錢），檳榔（一錢），蛇床子（一錢），硫黃（一錢）。

右四味，研如細末，用麻油調入手心擦熱，吸三口，用手抱囊一頃，次搽藥兩腿上
。

  ==耳聾七十五。

耳聾皆屬於熱，少陽厥陰熱多，當用開痰散風熱，通聖散，滾痰丸之類；大病後耳
聾須用四物湯降火；陰虛火動耳聾者亦用四物湯。

因鬱而聾者，以通聖散內大黃酒煨，再用酒炒三次，後入諸藥，通用酒炒；耳鳴因
酒遏者，大劑通聖散加枳殼，柴胡，大黃，甘草，南星，桔梗，青皮，荊芥，不愈
用四物湯妙。耳鳴必用龍薈丸，食後服。氣實人檳榔丸，或神芎丸下之。聾病必用
龍薈丸，四物湯養陰；濕痰者神芎丸，檳榔丸；耳濕腫痛，涼膈散加酒炒大黃，黃
芩，酒浸防風，荊芥，羌活，服腦多射少濕加枯礬吹，耳內轟轟然亦是陰虛。

戴云，亦有氣閉者，蓋亦是熱氣閉者耳，不鳴也。

又方。

萆麻子（四十九粒），棗肉（十箇）。

右入人乳汁搗成膏，石上略晒乾便丸，如指大，綿裹塞於耳中。

又方，鼠膽汁滴入耳中尤妙。

又方，將龜放漆卓上尿出，用綿漬之捏入青蔥管中，滴入耳中。

附錄，耳屬足少陰之經，腎家之寄竅於耳也，腎通乎耳，所主者精，精氣調和，腎
氣充足則耳聞而聰，若勞傷氣血風邪襲虛，使精脫腎憊，則耳轉而聾，又有氣厥而
聾者，有挾風而聾者，有勞損而聾者，蓋十二經脈上絡於耳，其陰陽諸經適有交，
並則臟氣逆而為厥，厥氣摶入於耳是謂厥聾，必有眩暈之證。耳者宗脈之所附，脈
虛而風邪乘之，風入於耳之脈，使經氣痞而不宣，是謂風聾，必有頭痛之證；勞役
傷於血氣，淫慾耗其精元，復悴力疲昏昏瞶瞶是為勞聾，有能將息得所血氣和平，
則其聾暫輕；又有耳觸風邪與氣相摶，其聲嘈嘈眼見光為之虛聾；熱氣乘虛隨脈入
耳，聚熱不散，濃汁出為之膿耳；人耳間有津液輕則不能為害，若風熱摶之津液結
成核塞耳，亦令暴聾，為之耵耳，前是數者，腎脈可推，風則浮而盛，熱則洪而
實，虛則濇而濡，風為之疏散，熱為之清利，虛為之調養，邪氣屏退，然後以通耳
調氣安腎之劑主之，於此得耳中三昧。

  ==附方。

和劑流氣飲。

治厥聾，方見氣類內，加菖蒲生薑蔥同煎服，治聾皆當調氣。

桂星散。

治風虛耳聾。

辣桂，川芎，當歸，細辛，石菖蒲，木通，白蒺藜（炒），朮香，麻黃（去節），
甘草（炙各二錢半），紫蘇（一錢），南星（煨），白芷梢（各四錢）。

右剉，每服二錢，水煎，蔥二莖，食後服。

地黃丸。

治勞損耳聾。

熟地，當歸，川芎，辣桂，菟絲子，川椒（炒），故紙（炒），白蒺藜（炒），胡
蘆巴（炒），杜仲（炒），白芷，菖蒲（各一錢半），磁石（火燒醋淬七次研水飛
一錢二分半）。

右為末，煉蜜丸，如桐子大，服五十丸，蔥白溫酒下。

益智散。

治腎虛耳聾。

磁石（制如前），巴戟（去心），川椒（各一兩炒），沉香，石菖蒲（各半兩）。

右為末，每服二錢，用豬腎一枚，細切和以蔥白少鹽，並藥濕紙十重裹煨，令熟，
空心嚼，以酒送下。

芎芷散。

治風入耳虛鳴。

白芷，石菖蒲（炒），蒼朮，陳皮，細辛，厚朴，半夏，桂，木通，紫蘇（莖葉）
，甘草（炙各二錢半），川芎（五錢）。

右剉散，每服三錢，薑三片，蔥二枝，水煎，食後臨臥服。

耳鳴方。

草烏（燒），石菖蒲。

右等分為末，用綿裹塞耳，一日三度。

耳鳴暴聾方。

川椒，石菖蒲，松脂（各二錢半），山豆肉（半錢）。

右為末，溶蠟丸如棗核大，塞入耳。

蔓荊子散。

治內熱耳出濃汁。

甘草（炙），川升麻，木通，赤芍，桑白皮（炒），麥門冬（去心），生地，前胡
，甘菊，赤茯苓，蔓荊子。

右等分，每服三錢，薑三片，棗一枚，煎食後溫服。

又方，治耳內出膿。

真龍骨，枯白礬，赤小豆，黃丹，烏賊骨，臙脂（一錢一分）。

右為末，摻耳。

又方，治耳內膿出或黃汁。

石膏（新瓦上煆），明礬（枯），黃丹（炒），真蚌粉，龍骨（各等分），麝香（
少許）。

右為末，綿纏竹拭耳，換綿蘸藥入耳。

耵耳方。

治風熱摶之津液結成核塞耳。

生豬脂，地龍，釜下墨（等分）。

右件細研，以蔥汁和捏如棗核，薄綿裹入耳，令潤即挑出。

耳爛。

貝母為末，乾糝。

桃花散。

治耳中出膿。

枯礬，乾臙脂（各一錢），麝香（一字）。

右為末，綿杖子蘸藥撚之。

通聖散（見斑疹類）。

滾痰丸。

大黃（半斤），黃芩（半斤），青礞石（一兩），沉香（五錢）。

右為末，水丸桐子大。

龍會丸（見痛類）。

檳榔丸（見痢類）。

神芎丸（見痛風類）。

涼膈散（見自汗類）。

  ==鼻病七十六。

酒鼻是血熱入肺，治法用四物湯加陳皮，又云柏皮，紅花，酒炒黃芩煎入好酒數
滴，就調炒五靈脂末同服，格致論中於上藥有茯苓，生薑，氣弱者加黃耆。

又方。

用桐油入黃連末，以天吊藤，燒灰熱傳之；一云用桐油入天吊藤燒油熟，調黃連末
拌傳之。

又方。

用山梔為末，蜜臘丸彈子大，空心嚼一丸，白湯送下。

治鼻中瘜肉，胃中有食積，熱痰流注，治本當消食積。

蝴蝶礬（二錢），細辛（一錢），白芷（五錢）。

右為末，內鼻中。

治鼻淵。

南星，半夏，蒼朮，白芷，神，酒芩，辛夷，荊芥。

右水煎，食後服。

附錄，酒者，此皆壅熱所致，夫肺氣通於鼻，清氣出入之道路，或因飲酒氣血壅
滯上焦生熱，邪熱之氣留伏不散則為之鼻瘡矣；又有肺風不能飲而自生者，非盡因
酒耳，一味淅米泔食後用冷飲外用，硫黃入大菜頭內煨碾塗之；若鼻尖微赤及鼻
中生瘡者，辛夷碾末入腦麝少許，綿裹納之，或以枇杷葉拭去毛，剉煎湯，候冷調
消風散食後服；一方以白鹽常擦妙；又以牛馬耳垢敷妙。

  ==附方。

白龍丸末，逐日洗面如澡豆法，更迭，少時方以湯洗法，食後常服龍虎丹一帖（方
見和劑風門）。

白龍丸。

川芎，本，細辛，白芷，甘草（各等分）。

右為細末，每四兩入煆石膏末一斤，水丸。

又方，黃柏苦參檳榔等為末，付以豬脂調丸妙。

又方，以青黛，槐花，杏仁研敷之。

又方，以杏仁研乳汁敷之。

鉛紅散。

治風熱上攻，面鼻紫赤刺，癮疹，俗呼肺風。

舶上硫黃，白礬（枯各半兩）。

右為末，黃丹少許染與病人面色同，每上半錢津液塗之，臨臥再塗兼服升麻湯，下
瀉青丸服之，除其根本也（二方見癘風類）。

輕黃散。

治鼻中瘜肉。

輕粉（一錢），雌黃（半兩），杏仁（一錢湯浸去皮尖雙仁），麝香（少許）。

右於杵缽內，先研杏仁如泥，餘藥同研細勻，磁合蓋定，每有患者，不問深淺，夜
臥用筋點粳米許鼻中，隔夜一次，半月效。

消風散（見中寒類）。

  ==眼目七十七。

眼黑睛有翳皆用黃柏，知母；眼睛痛知母，黃柏瀉腎火，當歸養陰水；眼中風淚出
，食後吞龍會丸，數日三次；冬月眼暴發痛亦當解散，不宜用涼藥。

入方。

神效七寶膏。

治暴發眼熱，壅有翳膜者。

蕤仁（去油心膜），白鵬砂，硃砂，片腦。

蜜調成膏，點眼。

爛眶眼。

薄苛，荊芥，細辛。

右為粗末，如燒香狀燒之，以青碗塗蜜少許於內，覆香煙上，取煙盡之後，以小青
罐收煙藏之，凡眼有風熱多淚者皆可點，此是陽明經有風熱所致。

生熟地黃丸。

治血虛眼方見眉眶痛類。

龍會丸（見痛類）。

一人病眼至春夏便當作鬱治。

黃芩（酒浸），南星（薑制），香附（童便浸），蒼朮（童便浸各二兩），川芎（
便浸一兩半），山梔（炒一兩），龍膽草（酒浸），陳皮，連翹，蘿蔔子（蒸），
青黛（各半兩），柴胡（三錢）。

右為末，神糊丸。

  ==附方。

瀉熱黃連湯。

治眼暴發赤腫疼痛。

黃連（酒炒），黃芩（酒炒），龍膽草，生地（各一兩），升麻（半兩），柴胡（
一兩）。

右咀，每服四錢，水煎日午前飯後熱服。

上清散。

治上熱鼻壅塞，頭目不清利。

川芎，薄荷，荊芥穗（各半兩），盆硝，石膏，桔梗（各一兩）。

右為末，每服一字，口噙水鼻內搐之神效，加龍腦三分尤妙。

東垣熟地黃丸。

人參（二錢），炙甘草，天門冬（去心），地骨皮，五味子，枳殼（炒），黃連（
各三錢），歸身（酒洗焙），黃芩（各半兩），生地（酒洗七錢半），熟乾地黃（
一兩），柴胡（八錢）。

右為末，煉蜜丸，桐弓大，每服百丸，茶清下，食後日二服。

  ==口齒七十八。

口瘡服涼藥不愈者，因中焦土虛且不能食，相火衝上無制，用理中湯，人參，白朮
，甘草補土之虛，乾薑散火之標，甚則加附子，或噙官桂亦妙；一方生白礬為末貼
之極效，或噙良久，以水嗽之，再噙。一方治口瘡甚者，用西瓜漿水徐徐飲之，冬
月無此，用西瓜皮燒灰敷之；又方黃連好酒煮之呷下立愈。又方，遠志醋研鵝毛掃
患處出涎。

入方。

細辛，黃柏（炒一云黃連等分）。

右為末，貼之或摻舌上吐涎水，再敷，須旋合之。

治滿口白爛。

蓽撥（一兩為末），厚柏（一兩）。

右用柏火炙為末，米醋煎數沸後，調上藥漱涎，再用白湯漱口即愈，重者三次。

舌上生瘡用白荷花瓣貼之。

附錄，口舌生瘡皆上焦熱壅所致，宜如聖湯，或甘桔湯加黃芩一錢，仍用柳花散摻
之。

  ==附方。

黑參丸。

治口舌生瘡久不愈。

黑參，天門冬，麥門冬（去心各炒一兩）。

右為末，煉蜜丸如彈子大，每服一丸，綿裹噙化嚥津。

柳花散。

治口舌生瘡。

玄胡索（一兩），黃柏，黃連（各半兩），密陀僧（二錢），青黛（二錢）。

右為末，敷貼口內有津即吐。

增損如聖湯。

桔梗（二兩），甘草（炙一兩半），防風（半兩），枳殼（湯浸去穰二錢半）。

右為末，每服三錢，水煎食後服。

甘桔湯。

桔梗（二兩），甘草（一兩）。

右水煎食後溫服。

理中湯（見中寒類）。

牙痛，梧桐淚為末，少加麝香擦之；牙大痛必用胡椒，蓽撥能散其中浮熱，間以升
麻，寒水石佐以辛涼荊芥，薄荷，細辛之類。

又方用清涼藥便使痛不開，必須從治，蓽撥，川芎，薄荷，荊芥，細辛，樟腦，青
鹽。

防風，羌活，青鹽（入肉），細辛，蓽撥，川椒。

右為末，擦噙。

又方。

南星為末，霜梅五箇，取其引涎以荊芥，薄荷散風熱，青鹽入腎，入骨擦噙。

又方。

蒲公英（燒灰），香附末，白芷，青鹽。

右為末，擦噙。

治陰虛牙出鮮血氣鬱。

用四物湯加牛膝，香附，生甘草，側柏。

蛀牙。

蘆薈，白膠香，塞蛀孔中。

陽明熱而牙痛。

大黃，香附各燒灰存性為末，入青鹽少許，不時擦牙上。

固齒。

用羊脛骨燒灰存性二錢，當歸，白芷，豬牙皂角，青鹽各一錢為末，擦牙上。

刷牙藥。

燒白羊骨灰一兩，升麻一兩，黃連半錢，擦用。

  ==破滯氣（附氣刺痛）七十九（附諸氣）。

破滯氣須用枳殼，高者用之，夫枳殼者損胸中至高之氣，二三服而已，又云，滯氣
用青皮，勿多，用多則瀉真氣；如實熱在內，相火上沖有如氣滯，宜知母，黃柏，
黃連，黃芩；如陰虛氣滯者宜四物加玄參，黃柏以補血；氣刺痛用枳殼，看何部分
以引經藥導使之行則可。若稟受素壯而氣刺痛宜枳彀，烏藥；若肥白氣虛之人，氣
刺痛者宜參，朮加木香；若因事氣鬱不舒暢而氣刺痛，當用木香。

附錄。

克按丹溪無治氣條，後人增入，姑存以便閱者。

人以氣為主，一息不運則機緘窮一毫不續，則穹壤判陰陽之所升降者，氣也，血脈
之所流行者，亦氣也，榮衛之所以運轉者，此氣也，五臟六腑之所以相養相生者，
亦此氣也，盛則盈，衰則虛，順則平，逆則病，氣也者，獨非人身之根本乎，人有
七情，病生七氣，七氣者，寒，熱，怒，恚，喜，憂，愁，或以為喜，怒，憂，思
，悲，驚，恐皆通也，然則均調是氣將何先焉，日氣結則生痰，痰盛則氣愈結，故
調氣必先豁痰，如七氣湯，以半夏為主，而官桂佐之，蓋良法也，況夫冷則生氣，
調氣須用豁痰，亦不可無溫中之劑，其間用桂，又所以溫其中也，不然七情相干，
痰涎凝結，如絮，如膜，甚如梅核，窒礙於咽喉之間，咯不去，嚥不下，或中艱食
，或上氣喘急，曰氣隔，曰氣滯，曰氣秘，曰氣中，以至五積六聚，疝癖，癥瘕，
心腹塊痛，發則欲絕，殆無往而不至矣。怒則氣上，喜則氣緩，驚則氣亂，恐則氣
下，勞則氣耗，悲則氣消，思則氣結，此七者皆能致疾。寒氣鬱於中作痛者，以七
氣湯鹽煎散，東垣升陽順氣湯；逆者抑之，以木香流氣飲，降氣湯，有熱者須加涼
劑抑之，所謂從陰引陽也。

和劑七氣湯。

七氣所傷，痰涎結聚，心腹刺痛，不能飲食。

半夏（五兩），人參，桂（各一兩），甘草（炙半兩）。

右每服三錢，水煎，薑五片，棗一枚。

三因七氣湯。

治如前，半夏（五兩），茯苓（四兩），厚朴（三兩），紫蘇（二兩）。

右剉，以水煎薑七片，棗二枚。

指迷七氣湯。

治七情相干，陰陽不得升降，氣道壅滯，攻衝作疼。

青皮，陳皮，桔梗，莪朮，桂，霍香，益智，香附（一兩半），甘草（炙七錢半）
，半夏（七錢半）。

右剉，每服三錢，水煎，薑三片，棗一枚。

加減七氣湯。

莪朮（炮），三稜（炮），青皮，陳皮，香附，藿香，益智，甘草（炙），桔梗，
官桂，木香，檳榔，枳殼（炒），白果，蘿蔔子（炒），紫蘇。

右以水煎，薑三片。流氣飲子。

治男婦五臟不和，三焦氣壅，心胸悶痞，咽塞不通，腹膨脹，腳氣腫痛，肩背走
注疼痛，嘔吐不食，氣喘，咳嗽，痰盛，面目浮腫，及四肢大便秘澀，小便不通。

木香（二錢半），檳榔，青皮，半夏，茯苓，枳殼，桔梗，當歸，芍藥，防風，川
芎，紫蘇，枳實，黃耆，烏藥，腹皮，甘草（炙），陳皮（七錢半）。

右剉，每服五錢，水煎，薑三片，棗一枚。

和劑流氣飲。

調榮衛，利三焦，行痞滯，消腫脹。

陳皮，青皮，紫蘇，厚朴（薑制），香附（炒），甘草（炙各四兩），木通（二兩
），腹皮，丁皮，檳榔，桂，木香，草果，莪朮（炮），藿香（各一兩半），麥門
冬（去心），人參，白朮，木瓜，赤茯苓，石菖蒲，白芷，半夏，枳殼（炒各一兩
）。

右每服三錢，水煎薑四片，棗二枚，一方有大黃無藿香。

大七氣湯。

治積聚，隨氣上下，發作有時，心腹疚痛，大小便不利。

三稜（炮），莪朮（炮），青皮，陳皮，藿香，桔梗，肉桂，益智（各一兩半），
甘草（炙七錢半），香附（炒一兩半）。

右剉，以水煎薑五片。

分心氣飲。

治男婦一切氣不和，心胸痞悶，肋脹滿，噎塞不通，噫氣吞酸，嘔酸，嘔噦，惡
心，頭目昏眩，四肢倦怠，面色痿黃，口苦，舌乾，飲食減少，日漸羸瘦，大腸虛
秘，並皆服之。

紫蘇（莖葉俱用四兩），羌活，半夏，肉桂，青皮，陳皮，腹皮，木通，桑白皮（
炒），芍藥，甘草（炙各一兩），赤茯苓（一兩）。

右剉，每服三錢，水煎，生薑三片，棗一枚，燈心十莖。

若氣秘加枳殼，蘿蔔子，皂角子各半錢。

咳嗽不利加人參一錢，五味子七粒，桔梗一錢。

氣滯腰疼加木瓜二片，枳殼一錢。

水氣面目浮腫加車前，麥門冬，葶藶子，澤瀉，豬苓。

分心氣飲。

治一切氣留滯於胸膈之間，不能流暢以致痞悶，噎塞不通，大便虛秘。

木香，丁皮（各二錢），人參，麥門冬（去心），腹皮，檳榔，桑白皮，草果，桔
梗，厚朴，白朮（各半兩），香附，藿香，陳皮，紫蘇（各一兩半），甘草（炙一
兩）。

右剉，每服薑三片，棗一枚，水煎服。

分心氣飲真方。

治憂思鬱怒，諸氣痞滿，停滯，通利大小便。

紫蘇（莖葉三兩），半夏，枳殼（各一兩半），青皮，橘紅，腹皮，桑白皮（炒）
，木通，赤茯苓，木香，檳榔，莪朮，麥門冬（去心），桔梗，桂，香附，藿香（
各一兩），甘草（炙一兩三錢）。

右剉，每服三錢，水煎，入薑三片，棗二枚，燈心十莖。

蘇子降氣湯。

治虛陽上攻，氣不升降，上盛下虛，痰涎壅盛，頭目腰痛，大便風秘，冷熱氣瀉，
肢體浮腫。

紫蘇子，半夏（五兩），當歸，甘草（炙），前胡，厚朴（各二兩），官桂，陳皮
（三兩）。

右剉，薑三片，棗一枚，水煎服。

三和散。

和暢三焦，治痞脹，浮腫，腸胃澀秘。

腹皮（炒），紫蘇（莖葉），沉香，木瓜，羌活（各二兩），白朮，川芎，木香，
甘草（炒），陳皮，檳榔（濕紙煨各七錢半）。

右每服三錢，水煎服，加茯苓利水。

蟠蔥散。

治男婦脾胃虛冷，氣滯不行，攻刺心腹痛連胸，膀胱，小腸，腎氣及婦人血氣刺
痛。

玄胡索，肉桂，乾薑（炮各一兩），蒼朮，甘草（炙各八兩），砂仁，丁皮，檳榔
（各四兩），蓬朮，三稜，茯苓，青皮（各六兩）。

右每服二錢，水煎，入連莖蔥白一莖，空心溫服。

治氣六合湯。

當歸，芍藥，川芎，地黃，木香，檳榔。

右以水煎服。

分氣紫蘇飲。

治脾胃不和，胸膈噎塞，腹疼痛，氣促喘急，心下脹悶。

枳殼，茯苓，腹皮，陳皮，甘草，蘇子，草果，白朮，當歸，紫蘇，半夏，桑皮，
五味子。

右剉，薑三片，水煎。

木香化滯散。

木香，白朮，陳皮，桔梗，腹皮，茯苓，人參，砂仁，青皮，藿香，薑黃，檀香，
白果。

聚香飲子。

治七情所傷，遂成七疝，心引痛不可俛仰。

檀香，木香，丁香，乳香，沉香，藿香（各一兩），玄胡索，川烏（炮），桔梗（
炒），桂心，甘草（炙），片子薑黃（各十兩）。

右薑三片，棗一枚，水煎服。

沉香降氣湯。

治三焦痞滿，滯氣不宣，心腹痛滿，嘔吐，痰沬，五噎，五膈。

沉香，木香，丁香，藿香，人參，甘草，白朮（各一兩），肉豆寇，桂花，檳榔，
陳皮，砂仁，川薑（炮），枳實（炒），白檀（各二兩），白茯苓，青皮，白豆寇
。

右每服三錢，水煎，入鹽少許。

烏藥平氣散。

治腳氣，上攻頭目，昏眩，腳膝痠疼，行步艱苦，諸氣不和，喘滿迫促。

人參，白朮，茯苓，甘草，天台烏藥，當歸，白芷，川芎，麻黃，木瓜，五味子。

右薑三片，水煎服。

復元通氣散。

治氣不宣流，或成瘡癤，並閃挫腰痛，諸氣滯閉，耳聾疼，止痛活血。

茴香，穿山甲，蛤粉（炒各二兩），白牽牛（炒），玄胡索，甘草（炒），陳皮（
各一兩），木香（一兩半）。

右為末，每服一錢，熱酒調服。

手拈散。

治心脾氣痛。

草果，沒藥，玄胡，五靈脂，右為末，酒調二錢。

枳殼煮散。

治悲哀傷肝，氣痛引兩。

防風，川芎，枳殼，細辛，桔梗，甘草，葛根。

右用水煎服。

鹽煎散。

治男子婦人一切冷氣攻衝胸刺痛不已，及脾胃虛冷，嘔吐，泄瀉，膀胱小腸氣，
婦人血氣痛。

羌活，砂仁，甘草（炙），茯苓，草果，肉豆蔻（煨），川芎，茴香，蓽澄茄，麥
芽（炒），檳榔，良薑（油炒），枳殼（炒），厚朴，陳皮，蒼朮（等分）。

右用水煎，加鹽少許。

東垣升陽順氣湯。

升麻，柴胡，陳皮（各一錢），半夏，人參（各三錢），黃耆（四錢），甘草，柏
皮（各五分），當歸（一錢），草豆蔻（一錢），神（炒一錢半）。

右咀，每半兩入薑煎。

分氣紫蘇飲。

治脾胃不和，氣逆喘促，心下脹滿，嘔逆不食。

五味子，桑白皮，茯苓，甘草（炙），草果，腹皮，陳皮，桔梗（各一斤），紫蘇
（十五兩）。

右剉，每服四錢，水煎薑三片，入鹽少許。

雞舌香散。

治臟腑虛弱，陰陽不和，中脘氣滯，停積，痰飲，胸膈腲悶，心脾引痛。

台烏，香附，良薑，芍藥，甘草，肉桂。

右以水煎服。

大玄胡湯。

莪朮，三稜，當歸，芍藥，官桂，檳榔，厚朴，木香，玄胡，大黃，桔梗，川楝子
，川芎，甘草（炙），黃芩。

右以水煎服。

化氣散。

治諸食積，並宿食不消，此劑至為穩當。

三稜，莪朮，青皮，陳皮，厚朴，神，麥芽，甘草，台烏，香附。

右以水煎服。

東垣木香順氣散。

治濁氣在上，則生填脹。

木香（三分），厚朴（四分），青皮，陳皮，益智，茯苓，澤瀉，生薑，吳茱萸，
半夏（各二分），當歸（五分），升麻，柴胡（一分），草豆蔻（三分煨），蒼朮
（三分）。

右作一服，水煎溫服。

勻氣散。

治氣滯不勻，胸膈虛痞，宿食不消，心腹刺痛，脹滿，噎塞，嘔吐，惡心，調脾胃
進飲食。

生薑，沉香，丁香，檀香，木香（各一兩），藿香（四兩），甘草（炙四兩），砂
仁（二兩），白果仁（二兩）。

右為末，每服二錢，沸湯調下，或水煎服。

順氣木香散。

治氣不升降，胸膈痞悶，時或引痛，酒食過傷，噫氣吞酸，心脾刺痛，女人一切血
氣刺痛。

砂仁，官桂，甘草（炙），陳皮，厚朴，丁皮，茴香，桔梗，蒼朮，木香，乾薑，
良薑。

右以水煎服。

快氣散。

治一切氣，心腹脹痛，胸膈噎塞，噫氣，吞酸，胃中痰逆，嘔吐，及宿酒不解。

砂仁，甘草（炙），香附，生薑。

右為末，鹽湯調下。

異香散。

治腎氣不和，腹脹滿，飲食難化，噫氣吞酸，一切冷氣結聚，腹中刺痛。

石蓮肉（一兩），莪朮（炮），益智，甘草（炙），三稜（各六兩），青皮，陳皮
（各三兩），厚朴（二兩）。

右剉，每服三錢，水煎，薑三片，棗一枚，入鹽一捻，同煎服。

化氣湯。

治一切氣逆，胸膈噎塞，心脾卒痛，嘔吐酸水，丈夫小腸氣，婦人血氣。

沉香，胡椒（各一兩），砂仁，桂心，木香（各二兩），陳皮（炒），乾薑（炮）
，莪朮（炮），青皮（去穰炒），茴香（炒），甘草，丁皮（各四兩）。

右為末，每服二錢，薑蘇鹽湯調下，婦人淡醋湯下。

降氣湯。

治中脘不快，心腹脹滿，氣不升降，噎塞，喘促，乾噦，咳嗽，嗜臥，減食，停積
不消，專治腳氣上沖，肢體浮腫，有妨飲食。

紫蘇，厚朴，官桂，半夏，當歸，前胡，茈胡，甘草，薑。

右以水煎服。

木香化滯湯。

治因憂氣食濕鹽麵結於中脘，及腹底微痛，心下痞滿，不食。

草豆蔻，甘草（五錢炙），半夏（一兩），當歸梢，枳實（炒各二錢），紅花（半
兩）。

右每用五錢，水煎，薑三片，棗一箇熱服。

  ==附脾胃八十（附胃風）。

  ==附方。

調中益氣湯。

升麻（二分），黃耆（一錢），甘草（五分），蒼朮（五分），木香（二分），人
參（五分），柴胡（五分），陳皮（二分），加黃柏（二分）。

水煎服。

四君子湯。

治脾胃不調，不進飲食。

人參，白朮，茯苓，甘草（炙）。

右以水煎服。

六君子湯。

治脾胃不和，不進飲食，上燥下寒服熱藥不得者。

人參，白朮，茯苓，甘草，砂仁，陳皮，又方加半夏。

右以水煎，薑三片，棗一枚。

胃苓湯。

甘草，茯苓，蒼朮，陳皮，白朮，官桂，澤瀉，豬苓，厚朴。

右剉，每服五錢，水煎，薑五片，棗二枚。

參苓白朮散。

治脾胃虛弱，飲食不進，或致嘔吐，泄瀉，及大後調助脾胃。

白扁豆（一斤炒），茯苓，山藥，人參，白朮（各二斤），蓮子，砂仁（一斤），
甘草（炙二斤），薏苡，桔梗（各一斤炒黃色）。

右為末，每服二錢，煎棗湯調下。

治中湯。

治脾胃不和，嘔逆，霍亂，中滿，虛痞或泄瀉。

人參，甘草（炙），乾薑（炮），白朮，青皮，陳皮（等分）。

右每服五錢，水煎，如嘔加半夏等分，加丁香減半夏名丁香溫中湯。

丁沉透膈湯。

治脾胃不和，痰逆惡心，或時嘔吐，飲食不進，十膈五噎。

白朮（二兩），香附（炒），砂仁，人參（各一兩），丁香，麥芽，木香，肉豆蔻
，白豆蔻，青皮（各半兩），沉香，厚朴，藿香，陳皮（各七錢半），甘草（炙一
兩），半夏，神（炒），草果（各二錢半）。

右剉，每四錢，水煎，薑三片，棗一箇，不拘時候，溫服，忌生冷瓜果。

五膈寬中散。

治七情四氣，胸膈痞滿，停痰氣逆遂成五膈。

青皮，陳皮，丁皮，厚朴，甘草（炙），白果，香附，砂仁，木香。

右以水煎，生薑三片，入鹽少許。

枳縮二陳湯。

理脾胃，順氣寬膈，消痰飲。

砂仁，枳實，茯苓，半夏，陳皮，甘草（炙）。

水煎，生薑五片。

八珍湯。

和血氣，理脾胃。

當歸，赤芍，川芎，熟地，人參，白茯苓，甘草，砂仁（等分）。

右以水煎，薑三片，棗二枚。

凝神散。

收歛胃氣，清涼肌表。

人參，白朮，茯苓，山藥（各一兩），粳米，扁豆（炒），知母，生地，甘草（炙
半兩），淡竹葉，地骨皮，麥門冬（各二錢半）。

右水煎，薑三片，棗一枚。

胃風，此因初飲食訖乘風涼而致，其證脹滿食飲不下，形瘦腹大，惡風頭多汗，膈
塞不通，胃風湯正治，然此亦看挾證加減，脈右關弦而緩帶浮。

胃風湯（見痢證類）。

  ==癭氣八十一（附結核癭）。

氣先須斷厚味。

入方。

海藻（一兩），黃連（二兩一云黃柏，又云黃藥）。

右為末，以少許置掌中，時時舐之，津嚥下如消三分之二止後服。

結核或在項，在頸，在臂，在身，如腫毒者，多是濕痰流注作核不散。

入方。

治耳後項間各一塊，僵蠶（炒），酒大黃，青黛，膽南星，右為末，蜜丸，噙化。

又方，治項頸下生痰核。

二陳湯加大黃（酒炒），連翹，桔梗，柴胡。

右以水煎，食後服。

又方，治臂核作痛。

二陳湯加連翹，防風，川芎，皂角刺，酒黃芩，蒼朮。

右以水煎服。

  ==跌撲損傷八十二。

跌撲損傷須用蘇木和血，黃連降火，白朮和中童便煎炒，在下者可先須補接後下瘀
血，在上者宜飲韭汁或和粥喫，切不可飲冷水，血見寒則凝，但一絲血入心即死。

入方。

治顛撲傷損。

跌傷出血者，薑汁香油各四兩，酒調服之。

治顛傷骨折及血出者。

用滑石甘草為末，人參湯調服，次用生薑自然汁一盞，米醋一盞，獨核肥皂四箇，
敲破按於薑汁米醋中，紗片濾過，去柤入牛皮膠，煎成膏藥貼之，遍身者皆可。

接骨散。

沒藥，乳香（各半兩），自然銅（一兩煆淬），滑石（二兩），龍骨（三錢），赤
石脂（三錢），麝香（一字另研）。

右為末，好醋浸沒煮多為上乾就炒，燥為度，臨睡服時入麝香，抄以茶匙留舌上溫
酒下，分上下食前後服，若骨已接尚痛，去龍骨，赤石脂而服多儘好極效，世以自
然銅為接骨藥，然此等方儘多大抵在補氣，補血，補土，俗工惟在速效，以罔利迎
合病人之意，而銅非煆不可服，若新出火者，其火毒金毒相扇，挾香，挾藥毒，雖
有接傷之功而燥散之禍甚於刀劍，戒之。

又方。

冬瓜皮，阿膠（等分）。

右炒乾為末，以酒調飲醉為度。

  ==破傷風八十三。

破傷風多死，防風，全蝎之類，非全蝎不開，十箇為末，酒調日三次，破傷風血凝
心，鴉翅燒灰存性，研細酒調一錢。

入方。

破傷風發熱。

瓜蔞子（九錢），滑石（一錢半），南星，蒼朮，赤芍，陳皮（一錢），黃連，炒
柏，黃芩，白芷（五分），甘草（些少）。

右薑一片煎服。

  ==附方。

天麻丸。

治破傷風神效。

天麻，川烏（生去皮各三錢），草烏（生），雄黃（各一錢）。

右為末，酒糊丸，梧子大，每服十丸，溫酒下無時。

元戎治破傷風欲死者。

川烏，南星，半夏（並生），天麻（去蘆等分）。

右為細末，每服一錢，豆淋酒調下，稍溫服，次以酒三盞投之。

  ==諸瘡痛八十四（附天泡瘡，凍瘡）。

諸瘡痛不可忍者，用苦寒藥加黃連，黃芩，詳上下根梢用及引經藥則可；又云，諸
瘡以當歸，黃連為君，連翹，甘草，黃芩為佐；諸痛癢瘡瘍屬火，若稟受壯盛宜四
物加大承氣下之；若性急面黑瘦血熱之人，因瘡而痛宜四物加黃連，黃芩，大力子
，甘草，在下焦者加黃柏；若肥胖之人生瘡而痛，乃是濕熱，宜防風，羌活，荊芥
，白芷，蒼朮，連翹，取其氣能勝濕；諸瘡藥，膿窠，治熱燥濕為主，用無名異；
乾疥開鬱為主，用茱萸；蟲瘡如癬狀退熱殺蟲為主；蕪荑，黑狗脊，白礬，雄黃，
硫黃，水銀，殺蟲樟腦，松香，頭上多加黃連，方解石，蛇床，定癢殺蟲，松皮炭
主膿；腫多者加白芷開鬱；痛多加白芷，方解石；蟲多加梨蘆，斑貓；癢多加枯礬
；陰囊瘡加茱萸；濕多香油調；乾癢出血多加大黃，黃連，豬脂調；紅色加黃丹；
青色加青黛；蟲多加錫灰，蕪荑，檳榔；在上多服通聖散，在下多須用下；腳腫出
血分濕熱用藥。

入方，瘡有三種。

膿泡瘡治熱為主。

黃芩，黃連，大黃（各二錢），蛇床，寒水石（三兩），黃丹（半錢），白礬（一
錢），輕粉，白芷，無名異（少許炒），木香（少許痛者用）。

右為末，油調傅。

沙瘡。

蕪荑（二錢），剪草（二錢），蛇床，白礬（枯），吳茱萸，黃柏（各一錢），蒼
朮，厚朴，雄黃（各五分），寒水石（二錢），輕粉（十帖）。

右為末，油調傅。

疥瘡藥。

春天發瘡疥，開鬱為主，不宜抓破傅。

白礬（二錢），吳茱萸（二錢），樟腦（半錢），輕粉（十盝），寒水石（二錢半
），蛇床子（三錢），黃柏，大黃，硫黃（各一錢），檳榔（一箇）。

又方。

蕪荑，白礬（枯），軟石膏，大黃，樟腦（各半兩另入），貫仲，蛇床子（各一兩
），硫黃，雄黃（各二錢半）。

右為末，香油調，須先洗瘡去痂傅之。

上散。

寒水石（一兩），雄黃（錢半），蛇床子，白膠香，黑狗脊（各兩），黃連（五錢
），硫黃（二錢半），吳茱萸（三錢），白礬（枯五錢），斑貓（十四箇去翅足）
。

右硫黃，雄黃，寒水石另研如粉，次入斑貓和勻，蛇床，狗脊等為極細末，同研勻
，洗瘡令湯透去痂，用臘豬油調手心中擦熱，鼻中臭三二次，卻擦上，一上即愈；
如痛甚腫滿高起加寒水石一倍，如不苦癢只加狗脊，如微癢只加蛇床子，如瘡中有
虫加雄黃，如喜火炙湯洗加硫黃，口臭不止亦可愈也。

  ==附方。

四物湯（見婦人類）。

大承氣湯（見痢類）。

郭氏升麻牛旁子散。

治時毒。瘡疹。脈浮。紅在表者。瘡發於頭面。胸膈之際。

升麻，牛旁子，甘草，桔梗，葛根，玄參，麻黃（各一錢），連翹（一錢）。

右咀，薑三片，水二盞，作一服。

升麻和氣飲。

治瘡腫癤疥癢痛。

甘草，陳皮（各一兩半），芍藥（七錢半），大黃（半兩煨），乾葛，蒼朮，桔梗
，升麻（各一兩），當歸，半夏，茯苓，白芷（各二錢），乾薑，枳殼（各半兩，
三因有厚朴半兩）。

右咀，每服一兩，水煎。

當歸飲子。

治瘡疥風癬濕每燥癢瘡。

當歸，白芍，川芎，生地，白疾蔾，防風，荊芥（各一兩），何首烏，黃耆，甘草
（各半兩）。

右咀，每服一兩，水煎或為末，每服一二錢亦可。

天泡瘡。

用防風通聖散末及蚯蚓泥略炒蜜調傅極妙；從肚皮上起者是裏熱發於外也，還服通
聖散（見斑疹類）。

凍瘡。

用煎熟桐油調蜜陀僧末敷。

腳上爛瘡久不愈。

先以豆腐漿水洗三兩次，懸鉤柤葉地暴柤葉搗細，入鹽些少盦之。

丹溪心法卷四終。

  ==中標題==  丹溪心法卷五  元  丹溪朱震享著。

  ==癰疽八十五。

癰疽只是熱勝血，六陽經，六陰經有多氣少血者，有少氣多血者，有多氣多血者，
不可一蓋論也，若夫要害處，近虛怯薄處，前哲已曾論及惟分經之，言未聞諸經，
惟少陽厥陰經生癰疽理宜預防，以其多氣少血，肌肉難長瘡，久未合必成死症，遽
用驅毒利藥以伐其陰分之血，禍不旋踵；陽滯於陰，脈浮洪弦數，陰滯於陽，脈沉
細弱濇，陽滯以寒治之，陰滯以熱治之；人中年以後不可生癰纔有痛腫，參之脈證
，但見虛弱便與滋補氣血，可保終吉，若用尋常驅熱拔毒紓氣之藥，虛虛之，禍如
指諸掌；內托之法，河間治腫焮於外根盤不深，形證在表，其脈多浮，病在皮肉，
非氣盛則必侵於內，急須內托以救其裏，宜復煎散，除濕散鬱，使胃氣和平，如或
未已，再煎半料飲之，如大便秘及煩熱，少服黃連湯，如微利及煩熱已退卻，與復
煎散半兩，如此使榮衛俱行，邪氣不能內傷也，然世俗多用排膿內補十宣散，若用
之於些小瘡，與冬月時令即可，若潰瘍於夏月用之，其桂朴之溫散，佐以防風，白
芷，吾恐雖有參耆難為倚杖。一婦年七十，形實性急而好酒，腦生疽纔，五日脈緊
急且濇，急用大黃酒煨細切酒拌炒為末，又酒拌人參炒入薑，煎調一錢，重又兩時
再與，得睡而上半身汗，睡覺病已，失此內托之意。又一男子年五十，形實色黑，
背生紅腫及胛骨下痛，其脈浮數而洪緊，食亦嘔，正冬月與麻黃桂枝湯加酒黃柏，
生附，瓜蔞子，甘草節，羌活，青皮，人參，黃芩，半夏，生薑六帖而消，此正內
托之法，非精要內托散，乳香，綠豆等藥，想此方專為服丹石而發疽者，設不因丹
石而發，恐非必用之劑。瘡先發為腫，氣血鬱積蒸肉為膿，故其痛多少瘡之，始作
時也，膿潰之後，腫退肌寬痛必漸減而反痛者，此為虛宜補，亦有穢氣所觸，宜和
解，風寒逼者，宜溫散。

腸癰。

大腸有痰積死血流注，桃仁承氣湯加連翹，秦艽，近肛門破入風者難治，防風之類
。

乳癰。

乳房陽明所經乳頭，厥陰所屬，乳子之母，不知調養，怒忿所逆，鬱悶所遏，厚味
所釀以致厥陰之氣不故，竅不得通而汁不得出，陽明之血沸騰，故熱甚而化膿，亦
有所乳之子，隔有滯痰口氣焮熱，含乳而睡熱，氣所吹遂生結核於初起時便，須忍
痛揉令稍軟吮，令汁透自可消散失，此不治，必成癰癤，治法疏厥陰之滯，以青皮
清陽明之熱，細研，石膏行汗濁之，血以生甘草之節消腫，導毒以瓜蔞子或加沒藥
，青橘葉，皂角刺，金銀花，當歸或湯或散或加減隨意消息，然須以少酒佐之，若
加以艾火兩三壯於腫處，其效尤捷；不可摘用針刀，必至危困，苦不得於夫，不得
於舅姑，憂怒鬱悶昕夕積累，脾氣消阻，肝氣橫逆，遂成隱核如大棋子，不痛不癢
，數十年後方為瘡陷名曰妳岩，以其瘡形嵌凹似岩坑也，不可治矣，若於始生之際
，便能消釋病根，使心清神安，然後施之，治法亦有可安之理。

乳癰方。

青皮，瓜蔞，橘葉，連翹，桃仁，皂角刺，甘草節（破多加參耆）。

右以水煎，入酒服。

乳癰妳勞焮腫。

石膏（煆），樺皮（燒），瓜蔞子，甘草節，青皮。

右以水煎服。

治乳有核。

南星，貝母，甘草節，瓜蔞（各一兩），連翹（半兩）。

右以水煎入酒服。

又方。

人參，黃耆，川芎，當歸，青皮，連翹，瓜蔞，白芍，甘草節（乳岩小破加柴胡川
芎）。

右以水煎入酒服。

乳硬痛。

沒藥（一錢），甘草（三錢），當歸（三錢）。

右作一服水煎入酒少許熱飲。

吹妳。

金銀花，大蕎麥，紫葛藤（等分）。

右以醋煎洗患處，立消，如無下二物，只金銀花亦可。

乳栗破，少有破必大補。

人參，黃耆，白朮，當歸，川芎，連翹，白芍，甘草節。

右以水煎服。

附骨癰。

熱在血分之極細，初覺，先以青皮，甘草節，後破，當養血，初腿腫以人參，黃連
，茯苓各二錢，瓜蔞子四十八粒，作二帖，入竹瀝熱飲之。

治環跳穴痛不已，防生附骨疽。

以蒼朮，佐黃柏之辛，行以青皮，冬月加桂枝，夏月加條子芩，體虛者加牛膝，以
生甘草為使，大料煎入薑汁帶辣，食前飲之，病深者恐朮，柏，桂枝十數帖，發不
動加少麻黃二三帖，又不動，恐癰將成矣，急掘地坑以火煆紅，沃以小便，赤體坐
其上，以被席圍抱下截，使熱氣重蒸腠理，開氣血，暢而愈。

鐵圍散。

治癰疽腫毒。

乳香，沒藥（半兩），大黃，黃柏，黃連，南星，半夏，防風，皂角刺，木鱉子，
籪蔞，甘草節，草烏，阿膠。

右為末，醋調成膏，砂石器內火熬黑色，鵝翎傅之。

圍藥。

諸般癰疽傅上消散。

乳香，沒藥，大黃，連翹，黃芩，黃連，黃柏，南星，半夏，防風，羌活，瓜蔞，
阿膠，皂角刺。

右研為細末，好醋煎黑色成膏，寒者熱用，熱者寒用。

圍藥鐵井欄。

貝母，南星（各七錢），連翹，五倍子，經霜芙蓉葉（各一兩）。

右碾為細末，水調傅四向腫處，止留中間一竅出毒氣。

隔皮取膿法。

驢蹄（細切一兩），蕎麥麵（一兩），白鹽（半兩），草烏（四錢去皮）。

右為末，水調作餅子，慢火炙微黃色，出火毒，研末，醋調成膏，用白紙攤貼患處
，水自毛孔而出，其腫自退。

騎馬癰。

用大粉草帶節四兩，長流水一碗，以甘草淬焙水盡為末，入皂角炭少許，作四服，
湯調頓服效。

又方。

甘草節，白芷，黃連，破者龍骨，枯礬，赤石脂併用。

敷疽癤方。

草烏，黃連，紫荊皮，白芷，大黃，芙蓉皮，朴硝，粳米（各等分）。

右為末，蜜水調敷，如瘡盛以蜜調雄黃末，圍定瘡穴大小，前後敷前藥末。

一人肛門生癤，久不收口，有針竅三孔，勞力則有膿。

黃耆，條芩，連翹，秦艽。

右為末，神糊為丸。

取朽骨久疽及痔漏者有之。

取烏雞脛骨以上等雌黃實之鹽泥，固濟火煆通紅，取出地上出火毒，去泥，用骨研
細飯丸，如粟大，以紙撚送入孔中竅內，更用膏藥貼之。

便毒。

山梔子，大黃，乳香，沒藥，當歸（五分），瓜蔞仁（三錢），代赭石（一錢）

右作一服煎。

又方。

木鱉子，大黃，瓜蔞，桃仁，龍膽草。

右咀，濃煎，露星月宿，清早溫服立愈。

又方，白殭蚕，槐花為末，酒調服，一方加酒大黃。

  ==附方。

消毒飲。

治便毒初發三四日可消。

皂角刺，金銀花，防風，當歸，大黃，甘草節，瓜蔞仁（等分）。

右咀，水酒各半煎，食前溫服，仍頻提掣頂中髮立效。

機要內托復煎散。

癰疽托裏，健胃。

地骨皮，黃芩，茯苓，白芍，人參，黃耆，白朮，桂枝，甘草，防己，當歸（各一
兩），防風（三兩）。

右咀，先以蒼朮一斤，水五升，煎至三升，去朮入前十二味，再煎至三四盞，取
清汁，分三四次終；飲之，又煎蒼朮柤為湯，去柤依前又煎前十二味柤分飲之。

內疏黃連湯。

治瘡皮色腫硬，發熱而嘔，大便閉，脈洪實者。

黃連，芍藥，當歸，檳榔，木香，黃芩，梔子，薄荷，桔梗，甘草（各一兩），連
翹（二兩），大黃（二兩半）。

右咀，每服一兩，入薑煎。

  ==疔八十六。

疔用針刀鏃破頭上，以蟾酥敷之，後用綠豆，野菊莎末，酒調，飲醉睡覺即定痛
，熱除，不必去疔，自愈也；治一切疔瘡，用紫梗，菊花根，莖葉皆可，研碎取汁
，滴口中飲之；瘰，血氣痰熱，以牡蠣煆過為末，玄參搗膏為丸；桑椹黑熟者搗
汁熬膏湯調服，紅者晒乾為末，湯調服；師云，大田螺連肉燒灰存性為末，入麝香
少許，濕則乾敷，乾則油調敷；夏枯草大能散結氣而有補養血脈之功，能退寒熱，
虛者儘可倚仗，若實者以行散之藥佐之，外施艾灸亦漸取效。

入方。

治瘰。

海藻（洗去沙土土晒乾），昆布（揉去土同上二味先研為末），何首烏（木臼搗為
末），皂角刺（炒令黃色），公蛇退（樹上或墻上是雄用一條平地上者是雌）。

右五味為細末和勻一處，豬項下刀口肉燒熟，醮前藥末喫食後倒患處，眠一伏時，
每核灸七壯，口中覺煙起為度，膿盡即安，初生起時灸曲池，男左女右。

  ==附方。

寶鑑保生錠子。

治疔瘡背疽瘰，一切惡瘡。

金腳信，雄黃，碙砂（各二錢），麝香（一錢），輕粉（半大匣半大盝），巴豆（
四十九粒艾武火炒研）。

右為極細末，用黃蠟五錢，溶開將藥和成錠子，冷水浸，少時取出旋丸，捏作餅子
如錢眼大，將瘡頭撥開安一餅子，次用神聖膏貼，後服托裏散，若瘡氣入腹危者，
服破棺。

神聖膏。

治一切惡瘡。

當歸，本（各半兩），沒藥（二錢），黃丹，黃蠟（各二兩半），乳香（二錢）
，琥珀（二錢半），膽礬，粉霜（各一錢），白膠香（二兩），清油（二斤），木
鱉子（五十箇去皮），巴豆（十五箇去殼），槐枝（一百二十條），柳枝（一百二
十條）。

右作一處，先將槐枝柳枝下油內熬焦，取出不用，後下餘藥熬至焦黑，亦漉出不用
，將油澄清下黃丹再熬成膏，用緋帛攤之立效。

千金托裏散。

治疔瘡發背，一切惡腫。

官桂，人參，甘草，川芎，白芷，芍藥（各一兩），木香，沒藥（各三錢），乳香
（二錢），當歸（半兩），連翹（一兩二錢），黃耆（一兩半），防風，桔梗，厚
朴（各二兩）。

右十五味為細末，每服三錢，酒一大盞煎三二沸，和柤溫服無時。

破棺丹。

治瘡腫一切風熱。

芒硝，甘草（各一兩），大黃（二兩半生半熟）。

右為末，煉蜜丸如彈子大，每服半丸，食後茶清溫酒任化下，童便半盞研化服亦得
，忌冷水。

太乙膏。

治子瘡神效。

腦子（一錢研），輕粉，乳香（各二錢研），麝香（三錢研），沒藥（四錢研），
黃丹（五兩）。

右用清油一片，先下黃丹熬，用柳枝攪，又用憨兒蔥七枝，先下一枝，熬焦再下一
枝，蔥盡為度，下火不住手攪，觀冷熱得所入腦子等藥，攪勻，磁器盛之，用時旋
攤。

剋效散。

治子瘡。

官桂，碙砂（各半錢），赤小豆，粳米（各四十九粒），班貓（四十九箇不去翅足
）。

右五味研為末，初服一字，次服二字，次服三字，次服四字，煎商陸根湯送下，空
心服，小便淋瀝為效，如惡心嘔吐黃水無妨，瘰日日自消矣。

玉燭散。

治瘰，和血通經，服之自消，日進一服，七八日取效（方見婦人類）。

東垣升陽調經湯。

治瘰遶遶或至頰車，此皆出足陽明胃經中，未若瘡深遠隱曲肉底是足少陰腎經中
來，乃戊脾傳於癸腎，是夫傳與妻，俱作塊子堅硬大小不等，並皆治之，或作丸亦
可。

升麻（八錢），葛根，龍膽草（酒製），酒芩，莪朮（酒洗炒），三稜（酒炒），
甘草（炙），黃連（酒洗），連翹，桔梗（已上各五錢），生黃芩（四錢），歸梢
，芍藥（各三錢），黃柏（酒炒二錢），知母（酒洗一兩）。

右另秤一半作末，煉蜜為丸，綠豆大，每服百餘丸，一半作咀，每服五錢，若能
食，大便硬可旋加至七八錢，水二盞，先浸半日，煎至一盞去柤，臨臥熱服，足高
去枕，仰臥噙一口，作十次嚥下，留一口在後，送下丸藥，服畢其臥如常。

  ==金湯疳癬諸瘡八十七。

金瘡，五倍子紫蘇等分。

又方，白膠香三錢，龍骨一錢。

金瘡狗咬。

五月五日午時用陳石灰一斤，搗為末，韭一斤搗汁和成餅，陰乾為細末敷之。

治陽證腫毒，並金瘡

大粉草剉細，用竹筒一段，割去青兩頭留節，節上開一竅入粉草，在內滿後，用油
灰塞孔竅，從立冬日放糞缸內，待立春先一日取起，豎立在有風無日陰處二十一日
，多最好，卻破竹取草為細末，用傅金瘡乾者水調。

火燒。

桐油（二錢），水（二錢）。

右二件以桃柳枝不住手攪成膏，再入少水溶，外用貓兒肚底毛細剪摻上。

湯澆。

以淋了茅三次灰，柤傅患處。

湯火瘡。

臘月豬膽塗，黃柏炙乾為末傅之。

瘡。

乳香，沒藥，水銀，當歸（各半兩），川芎，貝母，黃丹（二錢半），真麻油（五
兩）。

右咀，除黃丹，水銀，外先將餘藥用香油熬黑色，去柤下黃丹，水銀，又煎黑色
用柳桃枝攪成膏，油紙攤貼。

又方。

龍骨（生用），血竭，赤石脂（共一兩），頭髮（如指大），黃蠟（一兩），白膠
香，香油（不拘多少）。

右件先以香油煎頭髮三五沸，去髮入黃蠟，白膠香，卻入龍骨，血竭，赤石脂，攪
勻，安在水盤內，候冷，取起以磁器盛之，每遇一瘡，捻作薄片，貼瘡口，以竹箬
貼在外，三日後翻過再貼，仍服活血藥。

又方。

用砂糖水煎冬青葉三五沸，撈起石壓平，將葉貼瘡上，日換二次。

又方。

以頭垢燒灰和棗肉搗作膏，先以蔥椒葉煎湯洗淨，用輕粉摻上，卻以前膏雨傘紙攤
貼之。

又方。

地骨皮（一兩），白蠟（半兩），甘草節（半兩）。

右以香油入地骨皮，甘草節，文武火熬熟，去柤，入黃丹一兩半，緊火熬黑提起白
紙攤貼之，次用冬青葉醋煎過，以藥貼之。

杖瘡疼。

黃柏，生地黃，紫荊皮皆要藥，熱血作痛；涼血去瘀血為先，須下雞鳴散之類；生
地黃，黃柏為末，童便調傅或加韭汁，不破者以韭菜蔥頭舂碎，炒熱貼冷則易。膏
藥紫荊皮，乳香，沒藥，生地黃，黃柏，大黃之類。

又方。

用大黃，黃柏為末，生地黃汁調服，乾即再傅。

又方。

野生苧麻根，嫩者不拘多少洗淨，同鹽擂傅瘡上神效，傷重多用。

癰瘡。

防風通聖散去硝黃，加浮萍，皂角刺，又紫蘇，樟樹，蒼耳，浮萍煎湯洗。

又方。

浮萍（一兩），蒼耳，蒼朮（二兩），苦參（一兩半），黃芩（半兩），香附（二
錢半）。

右為末，酒糊丸。

又方。

蘆會，大黃，輕粉，雄黃，蛇床子，槿樹皮，檳榔。

右為末，先刮癬，用米醋調藥末塗之。

又方。

蘆薈（研二錢），江子（去殼十四粒），篦麻子（去殼十四粒），斑蝥（七箇去翅
足），白蠟。

右以香油二兩，熬江子，篦麻，斑蝥三藥，以黑為度，去藥入蠟，並蘆薈末在內，
用磁罐盛貯微微刮癬，令破，以油塗上，過夜略腫即愈。

下疳瘡。

蛤粉，蠟茶，苦參，密陀僧。

右為末，河水洗淨，臘豬油調傅，兼治皰瘡。

又方。

米泊水洗瘡淨，用頭髮以鹽水洗淨去油，再用清湯洗，晒乾燒灰傅瘡上，即時生靨
。

  ==附方。

冰霜散。

治火燒燎損傷油熱澆傷皮爛肉大痛。

寒水石（生），牡蠣（煆），明朴硝，青黛（各一兩），輕粉（一錢）。

右為末，新水調，或油調，濕則乾貼，痛處立止如神。

聖粉散。

治下住疳瘡，蝕臭腐爛疼痛不可忍者。

黃柏（蜜炙），蜜陀僧，黃丹，高末茶，乳香（各三錢），輕粉（一錢半），麝（
少許）。

右為末，用蔥湯洗瘡後，次貼此藥，兼治小兒疳瘡。

下疳瘡洗藥。

黃連，黃柏，當歸，白芷，獨活，防風，朴硝，荊芥。

右等分水煎，入錢五十文，烏梅五箇，鹽一匙，同煎，溫洗日五七次，用下藥敷。

木香，檳榔，黃連，銅青，輕粉，枯礬，螵蛸，麝（各等分兩）。

右為極細末，洗後至夜敷上。

  ==婦人八十八。

婦人經水過期，血少也，四物加參朮，帶痰加南星，半夏，陳皮之類；經水不及期
而來者血熱也，四物加黃連；過期紫黑有塊亦血熱也，必作痛，四物加香附，黃連
；過期淡色來者，痰多也，二陳加川芎，當歸；過期而來，乃是血虛，宜補血，用
四物加黃耆，陳皮，升麻；未及期先來乃是氣血俱熱，宜涼氣血，柴胡，黃芩，當
歸，白芍，生地，香附之屬；經不調而血水淡色，宜補氣血參，耆，芎，歸，香附
，白芍；腹痛加膠珠，艾葉，玄胡索；經候過而作痛者，乃虛中有熱，所以作疼；
經水將來作疼者，血實也（一云氣滯），四物加桃仁，黃連，香附；臨行時腰疼，
腹痛乃是鬱滯，有瘀血，宜四物加紅花，桃仁，莪朮，玄胡索，香附，木香；發熱
加黃芩，柴胡；紫色成塊者，熱也，四物加黃連，柴胡之類；痰多占住血海地位，
因而下多者，目必漸昏，肥人如此，用南星，蒼朮，川芎，香附作丸子服之。肥人
不及日數而多者，痰多，血虛有熱亦用前丸藥中更加黃連，白朮丸服。血枯經閉者
，四物加桃仁，紅花；軀脂滿經閉者，以導痰湯加黃連，川芎，不可服地黃，泥膈
故也，如用以薑汁炒。肥胖飲食過度之人而經水不調者，乃是濕痰，宜蒼朮，半夏
，滑石，茯苓，白朮，香附，川芎，當歸；臨經來時肚痛者，四物湯加陳皮，玄胡
索，牡丹，甘草，痛甚者，豆淋酒，痛緩者童便煮，莎入炒條芩末為丸；經水去多
不能住者，以三補丸加莎根，龜板，金毛狗脊；陰虛經脈久不通，小便澀，身體疼
痛，以四物加蒼朮，牛膝，陳皮，生甘草，又用蒼莎丸加蒼耳，酒芍藥為丸，就煎
前藥吞下。

入方。

治經水過多。

黃芩（炒），白芍（炒），龜板（炙各一兩），黃柏（炒三錢），椿樹根皮（七錢
半），香附子（二錢半）。

右為末，酒糊丸，空心溫酒，或白湯下五十丸。

又方，治積痰傷經不行，夜則妄語。

瓜蔞子（一兩），黃連（半兩），吳茱萸（十粒），桃仁（五十箇），紅（二錢
），砂仁（三兩）。

右為末，生薑汁化炊餅為丸，桐子大，服百丸，空心。

又方，治一切瘀血為痛。

香附（四兩醋煮），瓦壟子（煆二兩醋煮一晝夜），桃仁（二兩），牡丹皮，大黃
（熟蒸），當歸（各一兩），川芎，紅花（各半兩）。

右為末，蒸餅丸，如桐子大，空心溫酒下三五十丸。

  ==附方。

四物湯。

治衝任虛損，月水不調，臍腹疼痛。

當歸，川芎，芍藥，熟地（等分）。

右以水煎服，加減於後。

若經候微少漸漸不通，手足煩疼，漸瘦，生潮熱，脈微數，本方去地黃，芎加澤蘭
葉三倍，甘草半分；經候過多本方去熟地黃，加生地，或只加黃芩，白朮；經行身
熱，脈數，頭昏本方加柴胡，芩；經行微少，或脹，或疼，四肢疼痛，加延胡，沒
藥，白芷與本方等淡醋湯調下末子；經候不調心腹疼痛，只用芎歸二味，名君臣散
；氣沖經脈，故月事頻併臍下多痛，加芍藥；經欲行臍腹絞痛，加玄胡，檳榔，苦
楝，炒木香減半；經水澀少，加葵花，紅花；經水適來，適斷或有往來寒熱，先宜
服小柴胡湯，後以四物和之；經候過而作痛，血氣俱虛也，宜本方對四君子湯服之
。

治經事過期不行。

玄胡索（一錢），香附，枳殼（各半錢）。

右為末，杜牛膝搗汁半鍾，空心調服。

交加地黃丸。

治經水調血塊氣痞肚腹疼痛。

生地（一斤），老生薑（一斤），玄胡索，當歸，川芎，白芍（二兩），沒藥，木
香（各一兩），桃仁（去皮尖），人參（各一兩半），香附子（半斤）。

右先將地黃生薑各搗汁，以薑汁浸地黃，柤地黃汁浸生薑柤，皆以汁盡為度，次將
餘藥為末，共作一處，日乾同為末，醋糊丸如桐子大，空心服五十丸，薑湯下。

當歸散。

治經脈不通。

當歸，川山甲（灰炒），蒲黃（各半兩炒），辰砂（一錢），麝香（少許）。

右為末，酒調服二錢。

琥珀散。

治月水不通，心膈迷悶，腹藏撮痛。

台烏（二兩），當歸，莪朮（各一兩）。

右為末，空心溫酒，調二錢，以食壓之產後諸疾，炒薑酒調下。

通經丸。

治婦人室女經候不通，臍腹疼痛，或成血瘕。

川椒（炒），莪朮，乾漆（炒煙盡），當歸，青皮，乾薑，大黃（煨），桃仁（去
皮尖炒），川烏（炮），桂心（各等分）。

右為末，將一半用米醋熬成膏，子和餘藥成劑，臼中杵之丸如桐子，陰乾，每服三
五十丸，醋湯下，嚴氏方無川烏，有紅花。

紅花當歸散。

治婦人血藏虛竭，或積瘀血，經候不行，時作痛，腰胯重疼，小腹堅硬，及室女經
水不行。

紅花，當歸尾，紫葳（即凌霄花），牛膝，甘草（炙），蘇木（各三兩），白芷，
桂心（一兩半），赤芍（九兩），劉寄奴（五兩）。

右為末，空心熱酒調三錢服，一名凌霄花散。

導痰湯（見痰類）。

三補丸（見諸虛類）。

蒼莎丸（見咳嗽類）。

越鞠丸（見六鬱類）。

  ==崩漏八十九。

血崩，東垣有治法，但不言熱，其主在寒，學者宜尋思之；急則治其標，用白芷湯
，調百草霜末，甚者用棕櫚灰，後用四物湯加炒乾薑調理；因勞者用參耆帶升補藥
；因寒者用乾薑，因熱者黃芩，崩過多者先用五靈脂末一服，當分寒熱，蓋五靈脂
能行能止，紫色成塊者熱，以四物湯加黃連之類，婦人血崩用香附白芷丸服，氣虛
血虛者皆以四物湯加參耆，漏下乃熱而虛四物加黃連，崩中白帶用椒目末，又用白
芷，石灰炒去灰為末，茜草少許，粥丸服；一方用生狗頭骨燒灰存性，或酒週服，
或入藥服；一方五靈脂半生半炒為末酒調服；經血逆行，或血腥，或吐血，或唾血
，用韭菜汁服效；夫婦人崩中者，由臟腑傷損衝任二脈，血氣俱虛故也，二脈為經
脈之海，血氣之行，外循經絡，內榮臟腑，若氣血調適，經下依時，若勞動過極臟
腑俱傷，衝任之氣虛不能約制其經血，故忽然而下，謂之崩中，暴下，治宜當大補
氣血之藥，舉養脾胃，微加鎮墜心火之藥，治其心，補陰瀉陽經自止矣。

  ==附方。

小薊湯。

治崩中不止。

小薊莖葉（研取汁一盞），生地汁（一盞），白朮（半兩）。

右三件入水一盞煎，溫服。

荊芥散。

治婦人崩中，連日不止。

用荊芥穗於燈盞多著燈心，好麻油點燈，就上燒荊芥焦色。

右為末，每服三錢，童便調下。

又方。

芥葉（如雞子大），阿膠（半兩），乾薑（一錢）。

右為粗末，用水五盞，先煮艾薑，後入膠烊消，分作二服，空心。

如聖散。

治婦人血山崩。

棕櫚灰，烏梅（各一兩），乾薑（一兩五分並燒灰存性）。

右為末，每服二錢，烏梅酒調下，空心。

涼血地黃湯。

治婦人血崩，是腎水月虛，不能鎮守包絡相火，故血走而崩也。

黃芩，荊芥，蔓荊子（各一分），黃柏，知母，本，細辛，川芎（各二分），黃
連，羌活，柴胡，升麻，防風（各三分），生地，當歸（各五分），甘草（一錢）
，紅花（炒少許）。

右作一服，水煎空心，稍熱服。

  ==帶下九十。

帶下，赤屬血，白屬氣，主治燥濕為先，漏與帶俱是胃中痰積流下，滲入膀胱，無
人知此，只宜升提，甚者上必用吐，以提其氣，下用二陳湯加蒼朮，白朮，仍用丸
子（一本作瓦瓏子），又云，赤白帶下皆屬血，出於大腸，小腸之分，肥人多是濕
痰，海石，半夏，南星，炒柏，蒼朮，川芎，椿皮，一方無椿皮有青黛；瘦人白帶
少，如有者多熱，以炒黃柏，滑石，椿皮，川芎，海石，如無海石以蛤粉亦可，一
方有青黛作丸子服；赤白帶下炒黃荊子為末酒調下二錢，或米湯亦可，又治心痛，
羅先生法，或十棗湯，或神佑丸，或玉燭散皆可服，實者可行，虛者不可峻攻；血
虛者加減四物湯；氣虛者參，朮，陳皮間與之；濕勝者用固腸丸；相火動者於諸藥
中少加黃柏；滑者加龍骨，赤石脂；滯者加葵花，葵花白者治白帶，赤者治赤帶；
性燥者加黃連，痰氣帶下者蒼朮，香附，滑石，蛤粉，半夏，茯苓丸服，寒月少加
乾薑，臨機應變必須斷厚味。

又方。

良薑，芍藥，黃柏（二錢各炒成灰），椿樹根皮（一兩半）。

右為末，粥丸，每服四五十丸，空心。

又方，一婦人白帶兼風痛。

半夏，茯苓，川芎，陳皮，甘草，蒼朮，黃柏（酒炒），南星，牛膝（酒洗）。

治婦人上有頭風，鼻涕，下有白帶。

南星，蒼朮，柏皮（炒），滑石，半夏，川芎，辛夷，牡蠣粉（炒），酒芩。

右咀，水煎去柤，食前服。

又方，治白帶。

龜板（炙），枳子（各二兩），黃柏（炒一兩），白芍藥（七錢半），香附（半兩
），乾薑（炒二錢半），山茱萸，苦參，椿根皮（各半兩），貝母（五錢）。

右為末，酒糊丸，桐子大，空心米湯下五十丸。

又方，治赤白帶下，或時腹痛，龜板（酒炙二兩），乾薑（炒一錢），枳子（二錢
半）。

右為末，酒糊丸，如桐子大，每服七十丸，日服二次。

又方，治婦人有孕，白帶。

蒼朮（三錢），白芷（二錢），黃連（炒二錢），黃芩（炒三錢），黃柏（炒一錢
半），白芍（二錢半），椿根皮（炒一錢半），山茱萸（二錢半）。

右為末，糊丸，空心溫酒下五十丸。

治結痰白帶。

先以小胃丹，半饑半飽津液下數丸，候鬱積開卻宜服補藥。

白朮（二兩），黃芩（半兩），紅白葵花（二錢半），白芍（七錢半）。

右為末，蒸餅丸，空心煎四物湯下三五十丸。

固腸丸。

治濕氣下利，大便血，白帶，去脾胃陳積之疾，用此以燥其濕，亦不可單用，須看
病作湯使。

椿根白皮（性涼而燥須炒用）。

右為末，酒糊丸服。

又方。

椿根皮（四兩），滑石（二兩）。

右為末，粥丸桐子大，空心白湯下一百丸。

又方，治白帶，因七情所傷而脈數者。

黃連（炒），扁柏（酒蒸），黃柏（炒各半兩），香附（醋炒），白芍，白朮（各
一兩），椿根皮（炒三兩），白芷（燒存性二錢）。

右為末，粥丸，桐子大，每服七十丸，食前米飲下。

又方，治赤白帶，因濕勝而下者。

蒼朮（鹽炒），白芍，滑石（炒各一兩），枳殼（炒），甘草（各三錢），椿根皮
（炒二兩），乾薑（炮二錢），地榆（半兩）。

右為末，粥丸，空心米飲下一百丸。

附錄，赤白帶者，皆因七情內傷，或下元虛憊，感非一端，叔和云，崩中日久為白
帶，漏下多時，骨本枯，崩中者始病血，崩久則血少，亡其陽，故白滑之物，下流
不止是本經血海將枯，津液復亡，枯乾不能滋養筋骨，執劑之法，須以本部行經藥
為引用，為使；大辛甘油膩之藥，潤其枯燥而滋益津液，以大辛熱之氣味藥，補其
陽道，生其血脈，以寒苦之藥泄其肺而救上，熱傷氣以人參補之，以微苦溫之藥為
佐，而益元氣，此治之大法也。

  ==附方。

戴人玉燭散。

治經候不通，腹脹或痛，當歸。

芍藥，川芎，熟地，芒硝，大黃，甘草。

右咀，生薑三片，煎服。

十棗湯（見痛類）。

神佑丸（見中濕類）。

  ==產前九十一。

產前當清熱養血，產婦因火動胎逆上作喘，急者急用條芩，香附之類為末調下，條
芩水中取沉者為佳；墮胎乃氣虛血虛血熱；黃芩安胎乃上中二焦藥，能降火下行；
益母草即茺蔚子，治產前產後諸病，能行血養血，難產可煎作膏，地黃膏，牛膝膏
皆可用；懷妊愛酸物乃一臟之虛，假如肝臟之虛，肝氣止能生胎無餘用也。又云，
血不能榮其肝，肝虛故愛酸物，產前安胎白朮，黃芩為妙藥也，條芩安胎聖藥也，
俗人不知以為害而不敢用，反謂溫熱之藥可養胎；胎熱將臨月以三補丸加炒香附炒
，白芍蒸餅丸服；抑蒸以三補丸用地黃膏丸，倘有孕八九箇月，必用順氣，須用枳
殼，紫蘇梗，凡妊婦脈細勻易產，大浮緩火氣散難產，生產如抱舡過壩一般。

入方。

固胎。

地黃（半錢），歸身，人參，白芍（各一錢），白朮（一錢半），川芎（五分），
陳皮（一錢），黃芩（半錢），甘草（三分），黃連（少許），黃柏（少許），桑
上羊兒藤（七葉圓者），一本無芩。

右咀，每二錢入糯米二十四粒煎服，血虛不安者用阿膠，痛者用砂仁止痛，安胎
行氣故也。

束胎丸。

第八箇月可服。

炒黃芩（夏一兩春秋七錢半，冬半兩），白朮（二兩不見火），茯苓（七錢半不見
火），陳皮（三兩忌火）。

右為末，粥丸服。

達生散，又名束胎散。

大腹皮（三錢），人參，陳皮（各半錢），白朮，芍藥（各一錢），紫蘇莖葉（半
錢），甘草（炙三錢），歸身尾（一錢）。

右作一服，入青蔥五葉，黃楊腦七箇，此即黃楊樹葉梢兒也，或加枳殼砂仁，以水
煎食後服，於八九箇月服十數帖甚得力，夏月加黃芩，冬不必加，春加川芎，或有
別證以意消息於後。

氣虛加參朮，氣實倍香附，陳皮；血虛倍當歸加地黃；形實倍紫蘇；性急加黃連；
有熱加黃芩；濕痰加滑石，半夏；食積加山楂；食後易饑倍黃楊腦；有痰加半夏；
腹痛加木香桂。

又方，第九箇月服。

黃芩（一兩酒炒不宜涼藥怯弱者減半），白朮（二兩），枳殼（炒七錢），滑石（
七錢半臨月十日前，小便多者減此一味）。

右為末，粥丸桐子大，每服三十丸，空心熱湯下，多則恐損元氣，氣實人宜服。

又方，安胎。

白朮，黃芩，炒。

右為末，粥丸服，一本云，用條芩一三兩為末，每一錢或半錢濃煎，白朮湯調下，
每次用白朮五七錢煎湯。

惡阻從痰治，多用二陳湯。

戴云，惡阻者謂婦人有孕惡心，阻其飲食者是也，肥者有痰，瘦者有熱，須用二陳
湯。

入方。

白朮（不拘多少）。

右為末，水丸，隨所好或湯或水下。

子腫，濕多。

戴云，子腫者謂婦人手足或頭面通身浮腫者是也。

入方。

山梔子（炒用一合）。

右為末，米飲吞下，或丸服。

三因鯉魚湯。

治妊娠腹大胎間有水氣。

白朮（五兩），茯苓（四兩），當歸，芍藥（各三兩）。

右細剉，以鯉魚一頭修事如食法煮取汁去魚不用，每服四錢，入魚汁一盞半，薑七
片，陳皮少許，煎至七分，去柤空心服。

胎漏，氣虛，血虛，血熱，可服固孕之藥。

戴云，胎漏者謂婦人有胎而血漏下者。

參朮飲。

治妊娠轉胞，四物湯加人參。

白朮，半夏（制），陳皮，甘草。

右咀，入生薑煎，空心服。

  ==附方。

治胎動不安已有所見。

艾葉，阿膠，當歸，川芎（各三兩），甘草（一兩）。

右每服五錢，水煎熟，下膠令烊溫服。

膠艾湯。

損動胎去血腹痛。

艾葉，阿膠。

右二味水煎服。

難產氣血虛故也，此蓋九月十月之際，不謹守者有之，亦有氣血凝滯而不能轉運者
，臨月時服野天麻熬膏，白湯調下，油蜜小便和極勻，治難產。

入方。

砂仁，香附（醋煮），枳殼，甘草。

右為末調，又以香油蜜小便和勻各半盞，調益母草末。

催生。

白芷（灰），百草霜，滑石。

右為末，用芎歸煎湯調下或薑汁服。

天麻丸。

易產。

天麻（即益母草六月間連根採陰乾）。

右為末，不拘多少，煉蜜丸如圓眼大，臨產時溫酒或白湯化一丸，能除產後百病。

  ==附方。

催生如聖散。

黃葵花（不拘多少焙乾）。

右為末，熱湯調下二錢神妙，或有漏血胎臟乾澀難產痛劇者，併進三服，良久腹中
氣寬胎滑即時產下，如無花只以蜀葵子爛研小半合，以酒調尤妙；亦治打撲傷損，
如胎死不下，煎紅花溫酒調下；經驗方用子四十九粒或三十粒，歌曰黃金內子三十
粒，細研酒調，能備急命，若懸絲在須臾，即令眷屬不悲泣。

又方。

蛇蛻（一條全者），蠶脫紙（一張一方無）。

右入新甕中，鹽泥固濟，燒存性為末，煎榆白皮調下一錢三服覺痛便產。

又方，治產難兼治胞衣不下並死胎。

萆麻子七粒去殼研細成膏，塗腳心，胞衣即下，速洗去，不洗腸出，卻用此膏塗頂
上腸自縮入如神之妙。

又方。

臘月兔頭（一枚燒灰）。

右為末，蔥白湯調二錢立生。

又方。

治難產三日不下，伏龍肝細研每服一錢酒調服之，又或吞雞子黃三箇，並少苦酒服
之立生，又或用赤小豆二升，水九升，煮取一升汁入炙了明黃膠一兩，同煎少時一
服五合，又用槐子十四枚即下，又方當歸為末，酒調方寸七服。

胞衣不下。

取灶屋黑塵研為細末，酒調方寸七服。

  ==產後九十二。

產後無得令虛，當大補氣血為先，雖有雜證，以末治之，一切病多是血虛，皆不可
發表，產後不可用芍藥，以其酸寒伐生發之氣故也，產後血暈因虛火載血上行，漸
漸暈來，方用鹿角燒灰出火毒，研極細末，好酒同童便嚾下一呷即醒，行血極快，
又方以韭葉細切盛於有嘴瓶中，以熱醋沃之，急封其口，以嘴塞產婦鼻中可愈眩冒
；產後中風，切不可作風治，必大補氣血為主，然後治痰當以左右手之脈，分其氣
血多少而治，產後中風口眼喎斜，切不可服小續命湯，產後水腫，必用大補氣血為
主，少佐蒼朮，茯苓使水自利，產後大發熱必用乾薑，輕者用茯苓，淡滲其熱，一
應寒苦，並發表之藥皆不可用，產後發熱惡寒皆屬血虛，左手脈表不足，補血藥多
於補氣藥，惡寒發熱腹痛者當去惡血，腹滿者不是，產後發熱乳汁不通及膨者，無
子當消，用麥柏二兩炒研細末，清湯調下作四服，有子者，用木通，通草，豬蹄煎
服，凡產後有病先固正氣，前條云，產後大熱必用乾薑，或曰用薑者何也，曰此熱
非有餘之熱，乃陰虛生內熱耳，故以補陰藥大劑服之，且乾薑能入肺和肺氣入肝分
，引血藥生血，然不可獨用，必與補陰藥同用，此造化自然之妙，非天下之至神，
孰能與於此乎。產後脈洪數，產前脈細小澀弱多死，懷孕者脈主洪數，已產而洪數
不改者多主死。

入方。

產後補虛。

人參，白朮（一錢），茯苓，歸身尾，陳皮，川芎（各半錢），甘草（炙三分），
有熱加黃芩一錢，生薑三片，右以水煎服。

產後消血塊。

滑石（三錢），沒藥（二錢），血竭（二錢，如無以牡丹皮代之）。

右為末，醋糊丸，如惡露不下以五靈脂為末，神丸，白朮陳皮湯下，瓦瓏子能消
血塊。

又方。

血竭，靈脂。

右為末，消產後血塊極好。

又方，治產後泄瀉。

黃芩，白朮，川芎，茯苓，乾薑，滑石，陳皮，炒芍藥，甘草（炙）。

右咀，水煎服。

又方，治產後惡露不盡，小腹作痛。

五靈脂，香附（一方加蛤粉）。

右為末，醋糊丸，甚者入桃仁不去尖用。獨行丸。

治婦人產後血衝心動，及治男子血氣心腹痛，有孕者忌服。

五靈脂（去土半炒半生）。

右為末，水丸彈子大，每一丸或酒，或薑湯化下。

參朮膏。

治產後胞損成淋瀝證。

人參（二錢半），白朮（二錢），桃仁，陳皮（各一錢），黃耆（一錢半），茯苓
，甘草（炙半錢）。

右咀，水煎，豬羊胞後入藥作一服。

附錄，產後血暈者，皆由敗血流入肝經，眼見黑花，頭目旋暈，不能起坐，甚至昏
悶不省人事，謂之血暈，用酒調黑神散最佳，切不可作中風治之，凡血暈皆血乘虛
逆上湊心，故昏迷不省，氣閉欲絕是也，古法有云，產婦纔分娩了預燒秤鎚，或江
中黃石子硬炭燒令通赤，置器中急於床前，以醋沃之，得醋氣可除血暈，或以好醋
久塗口鼻，乃置醋於傍，使聞其氣兼細細少飲之，此為上法也。又法，以乾漆燒煙
熏產母面即醒，無乾漆以破漆器亦可。

  ==附方。

清魂散。

治血迷血暈。

澤蘭葉，人參（各二錢半），荊芥（一兩），川芎（半兩），甘草（二錢）。

右為末，用溫酒熱湯各半盞，調一錢，急灌之，下咽即開眼。

黑神散。

黑豆（炒半升），熟地，當歸，肉桂，乾薑，甘草，白芍，蒲黃（各四兩），生地
（別本無）。

右為末，每服二錢，童便酒各半調服，一名烏金散。

  ==子嗣九十三（附斷子法）。

若是肥盛婦人，稟受甚厚，恣於酒食之人，經水不調，不能成胎謂之，軀脂滿溢閉
塞子宮，宜行濕燥痰，用星夏，蒼朮，台芎，防風，羌活，滑石，或導痰湯之類。

若是怯瘦性急之人，經水不調不能成胎，謂之子宮乾澀無血，不能攝受精氣，宜涼
血降火，或四物加香附，黃芩，柴胡，養血養陰等藥可宜，東垣有六味地黃丸，以
補婦人之陰不足，無子服之者能使胎孕，出試效方。斷子法，用白麵一升，無灰
酒五升，作糊煮至二升半，瀘去柤，分作三服，候經至前一日晚，次早五更及天明
各喫一服，經即不（一無不字）行，終身無子矣。

  ==小兒九十四。

乳下小兒常多濕熱，食積，痰熱，傷乳為病，大概肝與脾病多，小兒易怒，肝病最
多，大人亦然，肝只是有餘，腎只是不足。

小兒初生，未經食乳，急取甘草一寸，火甘炙熟細切，置地上出火毒一時許，用水
一盞熬至三分之一，去滓，用新綿蘸滴兒口中，令嚥盡，須臾吐痰及瘀血，方與乳
食年長知其無病。

小兒急慢驚風，發熱口禁，手心伏熱，痰熱咳嗽，痰喘，此類證並用湧法吐之，重
劑瓜蒂散，輕劑用苦參，赤小豆末，須蝦虀汁調服之，後用通聖散為末蜜丸服，間
以桑樹上牛兒陰乾焙末調服，以平其氣；驚有二證，一者熱痰，主急驚當吐瀉之，
一者脾虛，乃為慢驚，所以多死當養脾，急驚只用降火下痰養血，慢驚者先實脾土
，後散風邪，只用硃砂安神丸，更於血藥中求之；小兒驀然無故大抖作發者，必死
，是火，大發則虛其氣故也。

入方。

黑龍丸。

治小兒急慢驚風。

牛膽，南星，青礞石（焰硝等分煆各一兩），天竺黃，青黛（各半兩），蘆薈（二
錢半），辰砂（三錢），殭蠶（半錢），蜈蚣（一錢半燒存性）。

右為末，甘草煎膏丸如雞頭大，每服一二丸，急驚煎薑蜜薄荷湯下，慢驚煎桔梗白
朮湯下。

治驚而有熱。

人參，茯苓，白芍（酒炒），白朮。

右咀，薑煎，夏月加黃連，生甘草，竹葉。

  ==附方。

神聖牛黃奪命散。

檳榔（半兩），木香（三錢），大黃（二兩麵裹煨熟為末），白牽牛（一兩一半炒
一半生用），黑牽牛（粗末一半生用一半炒）。

右為一處研作細末，入輕粉少許，服三錢，用蜜漿水調下，不拘時候，微利為度。

通聖散（見班疹類）。

硃砂安神丸（見驚悸類）。

瓜蒂散（見疸類）。

疳病或肚大筋青。

胡黃連丸。

治疳病腹大。

胡黃連（五分去果子積），阿魏（一錢半醋浸去肉積），神（二錢去食積），麝
香（四粒），炒黃連（二錢去熱積）。

右為末，豬膽汁丸如黍米大，每服二三十丸，白朮湯送下，又云胡黃連丸十二粒白
朮湯下。

五積丸。

治小兒諸般疳積。

丑頭末（一兩），黃連（半兩），陳皮（一兩），青皮（半兩），山楂（半兩）。

右炒焦黑色為末，每用巴豆霜半錢，前藥末半錢，宿蒸餅丸，麻子大，小兒二歲十
丸，五更薑湯下，至天明大便泄為度，溫粥補之，未利再服三五丸。

烏犀丸。

丑頭末（三兩），青皮（三兩），使君子肉（七錢半），白蕪荑（一錢半），鶴虱
（五錢），蘆薈（二錢另研燒紅醋淬），苦楝根皮（半兩）。

右炒令焦黑色為末，丸麻子大，每三五十丸，米飲送下，食前，量小兒大小加減
。

黃龍丸。

三稜（三兩），黑角莪朮（三兩），青皮（一兩半），山楂肉（七錢半），乾薑（
七錢半）。

右用丸，麻子大，日晒乾食後，薑湯下，量兒大小加減，烏犀黃龍間服，食前服
烏犀，食後服黃龍。

肥兒丸。

治小兒疳積。

蘆薈（另研），胡黃連（三錢），炒（四錢），黃連，白朮，山楂（炒半兩），
蕪荑（炒三錢）。

右為末，蘆薈末和勻，豬膽汁丸，粟米大，每六十丸食前米飲下。

疳黃食積。

白朮，黃連，苦參，山楂（等分）。

右為末，糊丸，麻子大，食後白湯下十五丸。

食傷胃熱重蒸。

白朮（一兩），半夏，黃連（半兩），平胃散（二兩）。

右用粥丸，食後白湯下二十丸。

附錄，小兒疳病者，小兒臟腑嬌嫩，飽則易傷，乳哺飲食一或失常不為疳者鮮矣，
疳皆因乳食不調，甘肥無節而作也，或嬰幼缺乳，粥飯大早，耗傷形氣，則疳之，
根生延及歲月，五疳病成，甚者胸陷，喘噦，乳食直瀉，腫滿下利，腹脹疼，皮
發紫瘡，肌肉光紫，與夫疳勞，渴瀉，面稿，色夭，骨露，齒張，肚硬不食者，皆
危篤矣，凡此等類盧扁復生難施其巧。

  ==附方。

集聖丸。

治小兒疳通用，蘆薈，五露脂，好夜明（砂焙），砂仁，陳皮，青皮，莪朮（煨）
，木香，使君子（煨各二錢），黃連，蝦（日乾炙焦各三分）。

右為末，用雄豬膽二枚取汁和藥入糕糊丸，麻子大，每服十五丸，米飲送下。

大蘆薈丸。

治諸疳。

蘆薈，蕪荑，木香，青黛，檳榔，黃連（炒二錢半），蟬殼（二十四枚），黃連（
半兩），麝香（少許）。

右為末，豬膽汁二枚，取汁浸糕為丸，麻子大，每服二十丸，米飲下。

褐丸子。

治疳腫服。

蘿卜子（一兩炒），陳皮，青皮，檳榔，黑丑（半熟半生），五靈脂，赤茯苓，莪
朮（煨各半兩），木香（二錢半）。

右為末，麵糊丸，綠豆大，每服十五丸，煎紫蘇桑皮湯下。

子熱。

炒芍藥，香附，滑石（一兩），甘草（三錢），黃連（二錢）。

右作四服，水一鍾半，生薑三片煎乳母服。

風痰。

南星（一兩切，用白礬末半兩，水泡一指厚浸，晒乾，研細入），白附子（二兩）
。

右為末，飛白麵糊丸，如芡實大，每服一二丸，薑蜜薄荷湯化下。

白附丸。

牛膽星（一兩須用黃牯牛膽，臘月粉南星親手脩合，風乾，隔一年用牛膽，須入三
四次者佳），大陳半夏（半兩），粉白南星（一兩，切作片，用臘雪水浸七日，去
水晒乾），枯白礬（二錢半），右為末，宿蒸餅丸，如梧子大，用薑汁蜜湯送下，
有熱加薄荷葉。

紫金泥。

治小兒哮喘不止，端午日脩合。

黑椒（四十九粒浸透去皮研如泥次入），人言（一錢），鵝管石（一錢）。

右為末，丸如黍米大，硃砂為衣，每一丸或二丸，量兒大小空心冷茶清下，當日忌
生冷葷腥熱物，服藥病止後更服白附丸三五帖。

小兒腹痛，多是飲食所傷宜。

白朮，陳皮，青皮，山楂，神，麥柏，砂仁，甘草，受寒痛者加藿香，吳茱萸；
有熱加黃芩。

小兒腹脹。

蘿卜子（蒸），紫蘇梗，乾葛，陳皮（等分），甘草（減半），食減者加朮煎服。

小兒好喫粽成腹脹疼，用白酒末同黃連末為丸，服之愈。

又方。

茯苓皮，陳皮，赤小豆，蘿卜子（炒），木通（各半錢），木香（二分），甘草（
些少）。

右咀，薑一片，煎服。

附錄，小兒腹痛多因邪正交爭與臟氣相擊而作也，挾熱作痛者以面赤，或壯熱，四
肢煩，手足心熱見之，挾冷作痛者，以面色，或白，或青見之，冷甚而證變，則面
色黯黑，唇瓜甲皆青矣，熱證宜四順，清涼飲加青皮，枳殼；冷證指迷七氣湯；冷
熱不調以桔梗枳殼湯加青陳皮，木香，當歸。

小兒吐瀉黃疸。

三稜，莪朮，青皮，陳皮，神（炒），茯苓，麥柏，黃連，甘草，白朮。

右為末調服，傷乳食吐瀉加山楂，時氣吐瀉加滑石，發熱加薄荷。

夏月小兒吐瀉用益元散，錢氏五補五瀉之藥俱可用，吐瀉腹疼吐乳，調脾以平胃散
入熟蜜加蘇合香丸名萬安膏，用米湯化下；夏月熱病六一散最妙。

小兒痢疾。

黃連，黃芩，陳皮，甘草。

右以水煎服，赤痢加紅花，桃仁；白痢加滑石末。

又方，治小兒食積痢。

炒神，蒼朮，滑石，白芍，黃芩，白朮，甘草（炙），陳皮。

右咀，水煎下保和丸，一方加茯苓。

小兒赤痢壯熱，用藍青擣汁，每服半盞與之妙。

附錄，凡小兒痢疾亦作食積論，初得之時宜用木香檳榔丸下之，後用白朮，白芍藥
，黃芩，甘草，滑石；如裏急後重加木香，檳榔，枳殼；久不止者用肉豆寇，粟殼
炒黃；小兒赤班，紅班，瘡癢，癮疹並宜用防風通聖散為末調服。

小兒口糜。

戴云，謂滿口生瘡者便是。

江茶，粉草。

右為末敷之，一方用黃丹。

又方。

苦參，黃丹，五倍子，青黛。

右等分為末敷之。

又方。

青黛，芒硝。

右為末敷口中。

又方。

黃柏，細辛，青鹽。

右等分為末，噙之吐出涎不過三日愈，亦治大人治毒口瘡，五倍子，黃丹，甘草，
江茶，芒硝等分為末敷之。

龜胸。

蒼朮，酒柏，酒芍藥，陳皮，防風，威靈仙，山楂，當歸，痢後加生地。

小兒夜啼，此是邪熱乘心。

黃連（薑汁炒一錢半），甘草（一錢）。

右用竹葉一十片煎服；又方加人參二錢半作二服，入薑一片水煎。

又法，夜啼不止潛取捕雞窠草一握置小兒身下。

附錄，夜啼小兒，臟冷也，陰盛於夜則冷動，冷動則為陰極，發燥寒盛作疼，所以
夜啼而不歇。

  ==附方。

鉤藤散

治小兒夜啼

鉤藤，茯苓，茯神，川芎，當歸，木香（各一錢），甘草（炙五分）。

右為末，每服一錢，薑棗略煎服，又燈草燒灰塗傅乳上與之。

小兒脫肛。

戴云，脫肛者大腸脫下之說。

脫囊，即外腎腫大。

戴云，脫囊者陰囊腫大墜下不收上之說，或云，潰爛陰丸脫出。

入方。

木通，甘草，黃連（炒），當歸，黃芩（炒）。

右以水煎服。

又方，治脫肛，用東北方陳壁土泡湯先熏後洗。

又方，治脫囊。

紫蘇莖葉為末，乾敷，如爛用香油調鵝翎刷，又用青荷葉包上。

小兒木舌。

戴云，木舌者舌腫硬不和軟也，又言重舌者亦是此類二者皆是熱病。

入方。

百草霜，芒硝，滑石。

右為末，酒調敷之。

重舌用好膽礬研細敷之。

咯血。

戴云，咯紅者即唾內有血非吐血與咳血。

入方。

黑豆，甘草，陳皮。

右煎服。

小兒尿血。

甘草湯調益元散加升麻煎服尤妙。

小兒喫泥胃氣熱故也。

入方。

軟石膏，黃芩，陳皮，茯苓，白朮，甘草。

右用水煎服。

又方。

膩粉一錢，砂糖和丸，如麻子大，米飲下一丸，瀉出土立瘥。小兒解顱，乃是母氣
虛與熱多耳，戴云，即初生小兒頭上骨未合而開者。

入方。

四君子與四物子母皆可服，有熱加酒炒黃芩，連生甘草煎服，外用帛束緊用白歛末
傅之。

小兒吐蚘虫。

以苦楝根為君，佐以二陳湯煎服。

小兒冬月吐蚘，多是胃寒，胃虛所致，錢氏白朮散加丁香二粒。

  ==附方。

錢氏白朮散。

藿香，白朮，木香，白茯苓，甘草，人參（各一錢），乾葛（二錢）。

右為末，每一錢至二錢水煎服。

小兒口噤。

治法用搐鼻方。

鬱金，藜蘆，瓜蒂。

右為末，水調搐之。

小兒禿頭。

用白灰燒紅淬長流水令熱洗之，內又服酒製通聖散，除大黃，另用酒炒入研為末，
再用酒拌乾，每服一錢水煎頻服，外又用胡荽子，伏龍尾（即梁上灰塵），黃連白
礬為末，油調傅。

又方。

松樹厚皮（燒灰），黃丹（水飛一兩），寒水石（一兩細研），白礬（枯），黃連
，大黃（各半兩），白膠香（熬飛傾石上三兩），輕粉（四盝或云一分）。

右為末，熬熟油調傅瘡上，須先洗了瘡痂傅之佳。

又方，治小兒癩頭並身癩等症。

松皮（燒灰），白膠香，枯礬，大黃，黃柏。

右為末，用熟油調敷。

小兒頭瘡。

臘豬油（半生半熟），雄黃，水銀（等分）。

右研和勻洗淨，敷瘡上。

又方。

川芎，酒片芩，酒白芍，陳皮（半兩），酒白朮，酒歸（一兩半），酒天麻，蒼朮
，蒼耳（七錢半），酒柏，酒粉草（四錢），防風（三錢）。

右為末，水盪起煎服，日四五次，服後睡片時。

又方，單治頭瘡。

松樹皮（厚者燒炭二兩），白膠香（熬沸傾石上二兩），黃丹（一兩火飛），白礬
（火飛半兩），黃芩，黃連，大黃（各三錢），蛇床子，寒水石（二錢），白芷，
無名異（炒少許），木香（少許痛者用），輕粉。

右為極細末，熬熟油調敷瘡上，須洗淨瘡去痂傅之佳。

又小兒瘡。

豬牙皂角（去皮），胡椒（些少），枯礬，輕粉。

右為末，樟腦燭油搽七日，如櫻桃膿窠去椒。

小兒臍腫汗出。

用枯白礬為末敷，或黃柏為末傅之，又小兒臍不乾伏龍肝塗。

小兒天火丹臍腹起者赤溜不妨。

蚯蚓泥炒調敷。

小兒赤溜，主傷血熱。

用生地，木通，荊芥，苦藥帶表之類，外以芭蕉油塗患處，芒硝濃煎汁洗之，又方
雞子清調伏龍肝傳之。

小兒耳後月蝕瘡。

黃連，枯白礬，右為末傅之。

小兒鼻赤。

雄黃，黃丹。

右同為末，無根水調傅之，又蒼耳葉酒蒸焙乾為末調服，最解食毒，又鼻下一道赤
者名曰，以黃連末傅之。

辛夷膏。

專治小兒鼻流清涕不止。

辛夷葉（一兩洗淨焙乾），細辛，木通，白芷（各半兩），杏仁（一兩去皮研如泥
），木香（半兩）。

右為細末，次用杏仁泥羊骨髓豬脂各一兩，同諸藥和勻於瓦石器中熬成膏，赤黃色
為度，於地上放冷入腦麝各一錢拌勻，塗囟門上，每少許塗鼻中。

小兒變蒸是胎毒散也。

乳兒瘧疾痞塊。

川芎（二錢），生地，白芍（一錢半），陳皮，半夏，炒芩（一錢），甘草（二分
）。

右作一服，薑三片，就煎下甲末半錢。

  ==痘瘡九十五。

痘瘡分氣虛，血虛用補，氣虛者人參，白朮，加解毒藥，血虛者四物湯中加解毒藥
；凡痘瘡初出之時，色白者便用大補氣血，參，朮，耆，芎，升麻，乾葛，草木香
，丁香酒洗，當歸，白芍，若大便瀉加訶子，肉豆寇，酒炒芩，連名解毒藥；但見
紅點便忌葛根湯，恐發得表虛也，吐瀉食少為裏虛，不吐瀉能食為裏實，裏實而補
則結癰毒，陷伏倒靨為表虛灰白者，亦表虛，或用燒人屎紅活綻凸為表實，表實而
更復用表藥，則反潰爛不結痂，吐瀉陷伏二者，俱見為表裏俱虛，黑陷甚者亦用燒
人屎蜜水調服出子和方，痘瘡初出時或未見時，人有患者宜預服此藥，多者令少，
重者令輕，方以絲瓜近蒂三寸連皮子燒灰存性為末，沙糖拌乾喫入硃砂末尤妙；痘
瘡分人清濁就形氣上取勇怯，黑陷二種，因氣虛而毒氣不能盡出者，酒炒黃耆，酒
紫草，人參；顏色正者如上治，將欲成就卻色淡者宜助血藥，用當歸，川芎，酒洗
芍藥之類，或加紅花；將成就之際卻紫色者屬熱，用涼藥解其毒，升麻，葛根，黃
連，黃芩，桂枝，連翹之類，甚者犀角大解痘毒；爐灰白色靜者怯者作寒看，勇者
燥者焮發者作熱看，痘瘡鼠粘子，連翹，山楂，甘草此四味始終必用之藥；全白色
將靨時如豆殼者，蓋因初起時飲水多，其靨不齊俗呼倒靨，不好但服實表之劑，消
息以大小便，如大便秘，通大便，小便秘通小便；有初起煩燥，譫語，狂渴引飲，
若飲水則後來靨不齊，急以涼藥解其標，如益元散之類亦可服；癢塌者於形色脈上
分虛實，實則脈有力氣壯，虛則脈無力氣怯；輕者用淡蜜水調滑石末以羽潤瘡上；
虛癢者以實表之劑加涼血藥，實癢如大便不通者，以大黃寒涼之藥少許與之下其結
糞；疏則無毒，密則有毒，宜涼藥解之，雖數十帖亦不妨，無害眼之患，瘡乾者宜
退火，濕者用瀉濕，退火止用輕劑，荊芥，升麻，葛根之類，瀉濕乃肌表間濕，宜
用風藥，白芷，防風之類；如痘瘡傷眼必用山梔，決明，赤芍，歸尾，芩，連，防
風，連翹，升麻，桔梗，作小劑末調服，如眼無光過百日後血氣復自明；痘癰多是
實毒血熱成癰，分上下用藥，一日不可緩，已成膿必用涼藥為主，赤芍，甘草節，
連翹，桔梗；上引用升麻，葛根，下引用檳榔，牛膝，助以貝母，忍冬草，白芷，
瓜蔞之類；大便燥用大黃，發寒熱用黃芩，黃柏；痘瘡黑屬血熱，涼血為主，白屬
氣虛，補氣為主；中黑陷而外白起得遲者則相兼而治，初起時自汗不妨，蓋濕熱薰
蒸而然故也，痘風分氣血虛實，以日子守之多帶氣血不足，虛則黃耆，生血活血之
劑助之，略佐以風藥，實則白芍為君，黃芩亦為君，佐以白芷，連翹，續斷之類，
若屬寒陳氏方可用。

入方。

解痘瘡毒。

絲瓜，升麻，酒芍藥，生甘草，黑豆，山楂，赤小豆，犀角，右水煎服。

又方，治痘瘡已出未出皆可服。

硃砂

右為末，蜜水調服，多者可減，少者可無。

痘瘡敷藥。

貝母，南星，殭蠶，天花粉，寒水石（最多），白芷，草烏，大黃。

豬牙皂角，右為末，醋調敷之。

附錄，小兒瘡疹大抵與傷寒相似，發熱煩燥，臉赤，唇紅，身痛，頭疼，乍寒乍熱
，噴嚏，呵欠，嗽喘，痰涎，傷寒證候類有之，始發之，時有因傷風寒而得者，有
時氣傳染而得者，有因傷食嘔吐而得者，有因跌撲驚恐蓄血而得者，或為竄眼禁牙
驚搐，如風之證，或口舌咽喉腹肚疼痛，或煩燥狂悶昏睡，或自汗，或下痢，或發
熱，或不發熱，證候多端，卒未易辨，亦須以耳冷骫冷足冷驗之，蓋謂瘡疹屬陽，
腎臟無證耳，與骫足俱屬於腎，故腎之所部獨冷，疑似之間或中或否，不若視其耳
後有紅脈，赤縷為真，於此可以稽驗矣，調護之法，首尾俱不可汗下，但溫涼之劑
兼而濟之，解毒和中安表而已，如欲解肌，乾葛，紫蘇可也，其或小兒氣實，煩燥
，熱熾大便秘結則與犀角地黃湯，或人參敗毒散輩，又或紫草飲多服亦能利之，故
前說大便不通者少與大黃，尤宜仔細斟酌之，慎之可也，若小便赤少者，分利小便
，則熱氣有所滲而出，凡熱不可驟遏，但輕解之，若無熱則瘡又不能發也，凡已發
未發並與紫蘇飲為當，虛者益之，實者損之，冷者溫之，熱者平之，是為權度借喻
而言，亦如庖人籠蒸之法，但欲其鬆耳，如苟妄汗則榮衛既開，轉增瘡爛，妄下則
正氣內脫，變而歸腎，身體振寒耳，骫反熱，眼合肚脹其瘡黑壞，十無一生。

錢氏云，黑陷青紫者，百祥丸下之，不黑者謹勿下，余知其所下者，瀉膀胱之邪也
，又云，下後身熱氣溫欲飲水者可治，水穀不消，或寒戰者為逆，余知其脾強者土
可以治水也，百祥丸太峻，當以宣風散代之，瀉後溫脾則用人參，茯苓，白朮等分
，厚朴，木香，甘草各半為妙；蓋瘡發肌肉陽明主之，脾土一溫，胃氣隨暢，獨不
可消勝已泄之腎水乎，此錢氏不刊之秘旨也；朱氏曰，瘡疹已發，未發，但不可疏
轉，此為大戒，又曰，瘡疹首尾皆不可下，用利藥則毒氣入裏，殺人以此觀之瘡疹
證狀，雖與傷寒相似而瘡疹治法實與傷寒不同，傷寒所不同，傷寒所傳從表入裏，
瘡疹所發從裏出表，蓋毒根於裏，若下之則內氣一虛，毒不能出而返入焉，由是土
不勝水，黑陷者有之，毒發於表，若汗之，則榮衛一虛，重令開泄轉增瘡爛，由是
風邪乘間變證者有之，汗下二說，古人所深戒也；調解之法，活血調氣安表和中，
輕清消毒，溫涼之劑二者得兼而已；溫加當歸，黃耆，木香輩，涼如前胡，乾葛，
升麻輩，佐之以川芎，芍藥，枳殼，桔梗，羌活，木通，紫草，甘草之屬，則可以
調適矣；但小兒凡覺身熱證似傷寒，若未經瘡痘，疑似未明，且先與惺惺散，參蘇
飲，或人參羌活散輩；熱甚則與升麻葛根湯，人參敗毒散，瘡痘已出則少與化毒湯
；出不快者加味四聖散，紫草飲子，紫草木香湯，紫草木通湯  或快班散絲瓜湯；
出太甚者人參敗毒散，犀角地黃湯。小便赤澀者大連翹湯，甘露飲，麥門冬五苓散
；大便秘結，內煩外熱者小柴胡湯加枳殼最當，或少少四順清涼飲，若咽喉痛者大
如聖湯，鼠粘子湯；喘滿氣壅者，麻黃黃芩湯；胸腹脹滿者，枳殼桔梗湯，二陳加
枳殼湯；煩渴者甘草散烏梅湯；下利嘔逆者木香理中湯，甘草乾薑湯；陷入者加味
四聖散，更以胡荽酒薄傅其身，厚傅其足，噴其衣服，併以厚綿蓋之，若猶未也獨
聖散入麝香老酒調劑，或不用酒則木香煎湯，若其瘡已黑，乃可用錢氏宣風散加青
皮主之；然而瘡疹用藥固有權度，大小二便不可不通，其有大便自利，所下黃黑則
毒氣已減，不必多與湯劑，但少用化毒湯可也，或不用亦可，若大小二便一或閉焉
，則腸胃壅塞，脈絡凝滯，毒氣無從而發泄，眼閉，聲啞，肌肉黧，然不旋踵而告
變矣。其壤瘡者一曰內虛泄瀉，二曰外傷風冷，三曰變黑歸腎；春夏為順，秋冬為
逆，凡痘瘡初出之時，須看胸前，若稠密急宜消毒飲，加山楂，黃芩，酒洗紫草，
減食加人參；凡痘瘡初欲出時，發熱，鼻尖冷，呵欠，咳嗽，面赤方是痘出之候，
便宜服升麻葛根湯，加山楂，大力子，其瘡稀疏而易愈，凡痘瘡發熱之時，便宜惡
實子為末，蜜調貼。門上免有患眼之疾，近世小兒痘瘡，上黨陳文中，木香散，異
攻散，殊不知彼時立方之時，為運氣在寒，司天時令，又值嚴冬大寒，為因寒氣鬱
遏，痘瘡不紅綻，故用辛熱之劑發之，今人不分時令，寒熱一概施治，誤人多矣，
特值溫熱，山野農家貧賤之人，其或偶中也。

  ==附方。

犀角地黃湯。

犀角（一兩），生地（二兩），赤芍（三分），牡丹皮（一兩）。

右咀，三歲兒三錢水煎。

人參敗毒散。

人參，茯苓，甘草（炙），前胡，川芎，羌活，獨活，桔梗，柴胡（已上並去苗蘆
），枳殼（麩炒去穰各半兩）。

右為粗末，每服二錢，水一盞，薑二片，薄荷少許，煎溫服。

紫草飲子。

紫草（一兩）。

右剉細，百沸湯大碗沃之，蓋定，勿令氣出，逐旋溫服，紫草能導大便發出亦輕。

百祥丸。

紅牙大戟，不拘多少，陰乾漿水煮極軟，去骨，日中曝乾，復內元汁中煮汁，盡焙
為末，水丸如粟米大，每服一二十丸，研赤脂麻湯下無時。

宣風散。

檳榔（二箇），陳皮，甘草（各半兩），黑丑（四兩半生半熟）。

右為末，每一錢，量大小與服，蜜湯調下。

惺惺散。

治小兒風熱，及傷寒時氣，瘡疹發熱。

白茯苓，細辛，桔梗，瓜蔞根，人參，甘草（炙），白朮，川芎（等分）。

右為末，每一錢水煎，入薄荷三葉同煎服。

參蘇飲。

前胡，人參，蘇葉，乾葛，半夏（湯泡七次薑汁制），茯苓，枳殼，陳皮，甘草，
桔梗。

右剉薑棗煎微熱服。

人參羌活散。

羌活，獨活，柴胡，人參，川芎，枳殼，茯苓（各半兩），前胡，北梗，天麻，地
骨皮，甘草（炙各二錢半）。

加麻黃薄荷蔥白煎服，汗後尚熱宜服此去麻黃，加紫草，如已見三五點加紫草，陳
皮，赤芍，使熱退瘡出亦輕更調辰砂末半錢以制胎毒。

升麻葛根湯。

乾葛，升麻，白芍，甘草（炙各四兩）。

右粗末，每服四錢，水一盞半煎一盞溫服。

化毒湯。

瘡痘已發以此消毒。

紫草葺（半兩），升麻，甘草。

右剉散，每服二錢，糯米五十粒，同煎服。

加味四聖散。

紫草，木通，黃耆，川芎，木香（等分），甘草（炙減半）。

右為粗末，水煎，大便秘加枳殼，大便如常加糯米百粒，楊氏曰，糯米能解毒發瘡
。

紫草木香湯。

紫草，木香，茯苓，白朮（等分），甘草（炙少許）。

入糯米煎服，楊氏云，紫草能利大便，白朮木香佐之。

紫草木通湯。

紫草，人參，木通，茯苓，糯米（等分），甘草（減半）。

右剉，煎二錢溫服，內虛大便利者可入南木香，去紫草。

快班散。

紫草，蟬殼，人參，白芍（各一分），木通（一錢），甘草（炙半錢）。

右剉散，煎二錢，溫服。

又方。

紫草茸（五錢），陳皮（二錢），黃耆（三錢），赤芍（五錢），甘草（炙三錢）
。

右剉，加糯米百粒煎，三歲已上服三錢，已下一錢，服後瘡遍勻四肢住服。

絲瓜湯。

絲瓜連皮燒存性為末湯調，楊氏云，發痘瘡最妙，或加甘草，紫草。

大連翹湯。

連翹，瞿麥，荊芥，木通，車前，當歸，防風，柴胡，赤芍，滑石，蟬脫，甘草（
炙各一錢），黃芩，山梔子（各半錢）。

右剉，每服加紫草煎。

甘露飲子。

生地，熟地，天門冬（去心），麥門冬（去心），枇杷葉（去毛），枳殼（麩炒去
穰），黃芩，石斛，山茵陳，甘草（炙各等分）。

右剉，每二錢，水一盞，煎八分，食後服。

五苓散（見中暑類）。

小柴胡湯（見瘧類）。

四順清涼飲。

當歸，赤芍，大黃（虛者煨實者生），甘草，一方加陳皮糯米煎。

如聖飲子。

桔梗，甘草（生），鼠粘子（炒各二錢），麥門冬（三錢）。

右末，竹葉煎二三錢，一方加荊芥，防風，重者竹瀝同煎。

鼠粘子湯。

鼠粘子（炒四錢），荊芥穗（二錢），甘草（一錢），防風（半錢）。

右為細末，沸湯點服，去防風名消毒散。

麻黃黃芩湯。

麻黃（三錢），赤芍，黃芩（各二錢半），甘草（炙），桂枝（各半錢）。

右為粗末煎。

桔梗枳殼湯。

枳殼，桔梗（各二兩），甘草（炙半兩）。

右剉，薑煎。

甘草散。

甘草（炙），瓜蔞根（等分）。

右為末，煎服一錢。

烏梅湯。

小黑豆，綠豆（各一合），烏梅（二箇）。

右咀，新汲水一碗，煎取清汁旋服。

木香理中湯（見寒類）。

本方中加木香，甘草，乾薑。

獨聖散。

牛蒡子（炒五錢），白殭蠶（二錢半）。

右為末，入紫草三莖煎，連進三服，其痘便出。

又方。

穿山甲湯洗淨炒焦黃為末，每服半錢，入麝少許，木香煎湯調下，或紫草煎湯，入
紅酒少許調。

犀角消毒飲。

惡實（四兩炒），甘草（炙一兩），防風（半兩），荊芥穗（二兩）。

右為末，煎紫草糯米園荽子湯調，食後臨睡日三。

  ==論倒倉法九十六。

倒倉法治癱勞蠱癩等證，推陳致新，扶虛補損，可吐，可下，用黃色肥牯牛腿精肉
二十斤，或十五斤，順取長流急水，於大鍋內煮，候水耗少，再添湯，不可用冷水
，以肉爛成柤為度，濾去柤用肉湯，再熬如琥珀色，隔宿不喫晚飯，大便秘者，隔
宿進神芎丸，不秘者不用，五更於密室不通風處，溫服一鍾，伺膈間藥行，又續續
服至七八鍾，病人不欲服，強再與之，必身體皮毛皆痛，方見吐下，寒月則重湯溫
之，病在上欲吐多者，須緊服，又不可太緊，恐其不納，病在下欲利多者，須疏服
，又不可太疏，恐其不達，臨時消息，大抵先見下方，可使吐，須極吐下，伺其上
下積俱出盡，在大便中見如胡桃肉狀，無臭氣則止，吐利後，或渴不得與湯，其小
便必長，取以飲病者名曰輪迴酒，與一二碗，非惟可以止渴，抑且可以滌濯餘垢，
睡一二日覺饑甚，乃與粥淡食之，待三日後始與少菜羹自養半月，覺精神渙發，形
體輕健沉奇悉安矣。

大概中間飲至七八鍾時，藥力經涉經烙骨節，搜逐宿垢，正邪甯不牴牾，悉有急悶
似痛非痛，自有惡況，此皆好消息，邪不勝正將就擒耳，尤須甯耐忍受，又於欲吐
未吐，欲泄未泄交作，皆有惱括意思，皆須歡喜樂受一以靜處之，此等有大半日景
象，不先說知使方寸瞭然，鮮有不張皇者矣；未行此法前一月，不可近婦人，已行
此法半年不可近婦人，五年不可喫牛肉，性急好淫不守禁忌者，皆不可行此法，倒
倉全在初起三鍾慢飲最緊要，能行經隧中去。

法曰腸胃為市，以其無物不有而穀為最多，故曰倉，倉積穀之室也，倒者傾去積舊
而滌濯使之潔淨也，經曰，胃為受盛之官，故五味入口，即入於胃，留毒不散，積
聚既久，致傷沖和，諸病生焉，今用黃牯牛肉，其義至矣；夫牛坤土也，黃土之色
也，以順為德而效法乎，健以為功者，牡之用也，肉者胃之樂也。熟而為液無形之
物也，橫散入肉絡由腸胃而滲透肌膚，毛竅，瓜甲無不入也，積聚久則形質成，依
附腸胃回薄曲折處，以為栖泊之窠臼，阻礙津液血，熏蒸燔灼成病，自非剖腸刮骨
之神妙，孰能去之，又豈合勺珠兩之丸散所能竅犯其藩墻戶牖乎，夫牛肉全重厚和
順之性，潤枯澤槁，豈有損也，其方出於於西域之異人，人於中年後行一二次亦卻
疾養壽之一助也。

  ==論吐法九十七。

凡藥能升動其氣者皆能吐，如防風，山梔，川芎，桔梗，芽茶，以生薑汁少許，醋
少許入虀汁搗服，以鵝翎勾引之；附子尖，桔梗蘆，人參蘆，瓜蒂，藜蘆，砒（不
甚用），艾葉，牙茶此皆自吐之法，不用手探，但藥但湯皆可吐，吐時先以布搭膊
勒腰腹於不通風處行此法；一法用蘿蔔子五合擂入漿水瀘過，入清油白蜜少許，旋
半溫用帛緊束肚皮，然後服，以鵝翎探吐，其鵝翎平時用桐油浸皂角水，洗晒乾待
用，又法用蝦帶殼半斤，入醬蔥薑等料物煮汁先喫，後飲汁以鵝翎勾引即吐，必須
緊勒肚腹；又法苦參末，赤小豆末各一錢，虀汁調，重則宜用三錢，吐法取逆流水
，益元散吐濕痰，白湯入鹽方可吐，人參蘆煎湯吐虛病，凡吐先飲二碗，隔宿煎桔
梗半兩，陳皮二錢，甘草二錢，凡吐不止麝香解藜蘆瓜蒂，蔥白湯亦解瓜蒂，甘草
總解諸藥。

白水總解。

（充）按三法中，惟湧劑為難用，有輕重卷舒之機，汗下則一定法也，故先生特註
吐為詳者，恐人不深造其理，徒倉皇顛倒，反有害於病耳，今總列諸法於此，使臨
病隨機應變，披卷瞭然不必搜撿而便於施治也。

  ==救急諸方九十八。

魚骨鯁，用砂糖白炭皮末，紫蘇葉，滑石末和丸，含口中津液嚥下，骨自下。

蕈毒，用木香，青皮等分，作湯飲之。

眾藥毒，用五倍子二兩重研細，用無灰酒調服，毒在上即吐，在下即瀉。

解一切毒。

用粉草五兩重細切微炒，搗細，量病人喫得多少酒，取無灰酒一處研去柤，溫服，
須臾大吐瀉，毒亦隨去，雖十分渴，不可飲水，飲水難救。

解九里蜂，用皂角鑽孔貼在蜂叮處，就皂莢孔上，用艾灸三五壯即安。

天蛇頭，用落蘇即金絲草，金銀花藤五葉，紫葛，天蕎麥，切碎用，十分好醋濃煎
，先熏後洗。

又方，用人糞雜黃泥搗之裹在患處即安。

又方，用撲蛇橈為炭存性地上出火毒研為細末，用香油調傅，如洗只用井花水。天
火帶，用白泥炒研細香油傅之。

又方，雉雞毛及鵝毛燒灰傅之，用香油調。

治蜈蚣全蝎傷，方同九里蜂灸法。

治一切蛇咬，用金線重樓水磨少許傅咬處，又為細末酒調飲。

又方，柏樹葉，魚胎草，皺面草，草決明一處研細傅咬處佳。

中牛馬肉毒，方同解一切毒法。

狗咬，以紫蘇口嚼碎塗之。

風狗咬，取小兒胎髮炒新香附，野菊花，研細酒服盡醉。

  ==拾遺雜論九十九。

小便黃用黃柏，澀者數者或加澤瀉，又云，小便不利，黃柏知母為君，茯苓，澤瀉
為使，若濕熱流注下焦，小便赤黃兼之澀滯用黃柏，澤瀉甚當；若稟受甚壯，酒食
過度，寡慾無慮之人，小便澀滯不利，莖中痛甚，卻不宜用寒涼藥併滲利之藥，只
宜升麻，柴胡，羌活，甘草梢，服後卻用鵝翎探而入嘔吐數十聲，其小便自通；若
是下焦無血，小便澀數而赤，宜四物加黃柏，知母，牛膝，甘草梢。

凡用引經藥正藥六兩，引經藥只可用半兩。

白臘屬金，稟收歛堅凝之氣，外科之要藥，生肌止血，定痛接骨，續筋補虛，與合
歡樹皮同入，長肌肉，膏藥用之神效。

凡制玄明粉朴硝一斤，蘿蔔一斤，同煮蘿蔔熟為度，取出用白皮紙濾在磁器中露一
宿，收之，冬月可制。

凡治上升之氣，大概用香附，黃連，黃芩，山梔。

凡補中氣藥必多服而效遲，劫藥必速效，如汗下之法。

白芍藥酒浸炒與白朮同用，補脾；與川芎同用，則瀉肝；與參朮同用，則補氣，能
治血虛腹痛，餘腹痛皆不可用。

凡面黑人不可多服黃耆，以其氣實而又補之也，面白人不可多發散，以其氣虛而又
虧之也，面白人不可飲酒，以酒耗血故也，氣實人因服黃耆過多喘者，用三坳湯以
泄其氣。

用椒葉升起胃氣之後，胸中滿悶，舊有痰之故，以二陳加白朮，香附，炒。

二陳湯治濁加升提之藥，能使大便潤而小便長。

腰曲不能伸者，針人中妙。

惡寒久病亦可解鬱。

中焦有食積與痰而生病者，胃氣不虛卒不便死。

人有病面皮上忽見紅點者，多死。

凡治病必先問平日起居，飲食如何。

氣屬陽，無寒之理，上升之氣覺惡寒者，亢則害，承乃制故也。

人臥則氣浮於肺，凡治病必先固正氣。

升降浮沉即順之，此必先歲氣毋伐天和。

寒熱溫涼則逆之，以寒治熱之法。

凡看脈如得惡脈，當覆手取，如與正取同，乃元氣絕必難治矣，如與正取不同者，
乃陰陽錯綜未必死。

弦堅之脈，雖是有積，亦帶陰虛脈，無水不軟之意，脈緊指者，其氣大虛，多死，
峻補氣無水，參朮歸之類；形脫者必補氣參朮；面白補氣，肥人補氣。

針法渾是瀉而無補，妙在押死其血氣則不痛，故下針隨處皆可。

灸法有補瀉火，若補火艾炳至肉，若瀉火不要至肉，便掃除之，用口吹風主散。

點三里穴，隨意依古法點，但趺陽脈不應即是穴，蓋三里屬陽明經也。

灸瘡不收口，用黃連，甘草節，白芷，黃丹，香油煎膏貼。

一婦人十九歲，氣實多怒，事不發，一日忽大叫而欲厥，蓋痰閉於上，火起於下而
上衝，始用香附五錢，生甘草三錢，川芎七錢，童便薑汁煎服，又用青黛，人中白
，香附末為丸，稍愈不除，後用大吐乃安，吐後用導痰湯加薑炒黃連，香附，生薑
煎下龍會丸。

狐臭用碙砂，密陀僧，明礬，鋼青，白附子，辰砂為末，先以皂角水洗二三次，後
傅上，不過三次全好，又方，加黃丹，水銀用白梅肉為丸擦之，又方飛丹，密陀僧
，枯礬，以蒸餅蘸藥擦之。

治赤遊風，用二蠶沙炒研細，用剪刀草根，自然汁調勻，先塗腹了卻塗患處，須留
一面出處，患處移動為效，剪刀草根即野茨菇。

金釵石斛，每二錢洗淨，生薑一片，擂細水盪起煎沸去柤，食前飲之，補脾清肺甚
妙。

酒風多搐用朮半兩，人參二錢半，甘草三錢，陳皮，蒼朮，天麻細切，酒浸白芍一
錢，酒浸防風，川芎一錢半，若小便多加五味子，右為末，作丸服。

  ==秘方一百。

青六丸。

治三焦濕，止泄瀉，產後腹痛，並自利者，以補脾補血藥送之，治血痢效。

六一散（一料），紅（炒半兩）。

右為末，陳倉米飯丸，並不單用與他丸同行，又加五靈脂一兩，名靈脂丸，能行血
。

參萸丸。

治濕而帶氣者，濕熱甚者用之，為向導上可治，酸下可治自利。

六一散（一料），吳茱萸（一兩製）。

右為末，飯丸，若去茱萸加乾薑半兩，名溫清丸，治痢效。

固腸丸（見婦人類）。

補脾丸。

有脾虛而惡湯藥者，製此丸用湯吞省口苦而易於從也。

白朮（半斤），蒼朮（三兩），茯苓，陳皮（各二兩），芍藥（半兩）。

右為末，粥糊丸，加潤下丸可作催生用，上熱甚者加清金丸尤妙，與此藥必無產患
。

白朮丸。

白朮（一兩），芍藥（半兩）。

冬月不用芍藥，加肉豆蔻，泄者炒丸服，右為末，粥丸，一方枯礬半夏各一錢半。

潤腸丸。

能潤血燥大便不通。

麻子仁，當歸，桃仁，生地，枳殼（各一兩）。

右為末，蜜丸。

回令丸。

瀉肝火行濕為之反佐，開痞結，治肝邪，可助補脾藥。

黃連（六兩），吳茱萸（一兩）。

右為末，粥丸，方名左金丸，治肺火，茱萸或半兩水丸，白湯下。

柳青丸，瀉肝火（方見痛類）。

龍會丸，瀉肝火，治痛（方見痛類）。

清金丸，瀉肺火，熱嗽（方見嗽類）。

清化丸，治熱嗽（方見嗽類）。

咽酸丸（方見吞酸類）。

黃連清化丸。

黃連（一兩），吳茱萸（浸炒一錢），桃仁（二十四箇研），陳皮（半兩），半夏
（一兩半）。

右為末，神糊丸，綠豆大，每服百丸，薑湯下。

加減補陰丸。

熟地（八兩），菟絲子（四兩鹽酒浸宿），當歸（三兩酒浸），白芍（三兩炒），
瑣陽（三兩酥炙），杜仲（二兩炒），牛膝（四兩酒浸），破故紙，枸杞（一兩半
），虎骨（二兩酥炙），龜板（一兩酥炙），黃柏（二兩炒），山藥，人參，黃耆
（各二兩），冬加乾薑（一兩）。

右為末，豬骨髓入蜜丸，桐子大，空心服，一百丸，鹽湯下。

又方。

白朮，白芍，人參，蓮肉，知母，黃柏（等分）。

右為末，糊丸，硃砂為衣，服法如前。

清膈丸。

黃芩（半斤酒浸炒黃），南星（四兩生），半夏（湯洗七次）。

右為末，薑糊丸。

寬中丸。

治胸膈痞悶，停滯飲食。

山楂（不拘多少蒸熟晒乾）。

右為末，作丸服。

溫清丸。

治翻胃伐肝邪。

乾薑（一兩），滑石，甘草（各二兩）。

右為末丸服。

大安丸。

脾經消導之藥。

山楂（二兩），神（炒），半夏，茯苓（各一兩），陳皮，蘿蔔子，連翹（各半
兩），白朮（二兩）。

右為末，粥糊丸服。

右丹溪秘撰方，已散於各類甚多，如阿魏丸，保和丸，小胃丹，越鞠丸，大補丸，
參朮飲，束胎丸，達生散等，及諸秘法不及一一重錄，姑舉此數方，以表其用藥之
旨，大抵治法，以氣血痰為主，凡病血虛，四物，氣虛四君子，有痰二陳，酌量輕
重加入主病引經之藥，一循活法不執專方，學者推此求之，則達其蹊徑矣。

丹溪心法卷五終。
