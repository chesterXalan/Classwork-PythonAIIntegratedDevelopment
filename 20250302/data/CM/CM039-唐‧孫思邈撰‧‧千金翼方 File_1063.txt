

   39  <>唐‧孫思邈撰‧‧千金翼方

                               建檔：中國醫藥學院中醫研究所　張恒鴻所長


朝奉郎守太常少節充秘閣校理判登聞檢院護軍鵙    臣林億等校正

2=標題= 採藥時節第一
論曰夫藥採取不知時節不以陰乾暴乾，雖有藥名，終無藥實，故不依時採取，
與朽木不殊，虛費人功，卒無裨益，其法雖具大經，學者尋覽造次難得，
是以甄別即日可知耳。
萎蕤（立春後採陰乾）菊花
（正月採根三月採葉五月採莖九月採花十一月採實皆陰乾）白英
（春採葉夏採莖秋採花冬採根、絡石（正月採）飛廉（正月採根七八月採花陰）、
本（正月二月採暴二十日成）、通草（正月採陰）、女菀（正月二月採陰）、
烏頭烏喙（正月二月採春採為烏頭冬採為附子八月上旬採根陰）蒴藋
（春夏採葉秋冬採芚根）、
柏葉（四時各依方面採陰）枸杞（春夏採葉秋採莖實冬採根陰）、茗（春採）、
桃梟（正月採）、天門冬（二月三月七月八月採暴）、
麥門冬（二月三月八月十月採陰）、
朮（二月三月八月九月採暴）黃精（二月採陰）、
乾地黃（二月八採陰）署預（二月八月採暴）、甘草（二月八月採暴乾十日成）、
人參（二月四月八月上旬採暴乾無令見風）、
牛膝（二月八月十月採陰）細辛（二月八月採陰）獨活（二月八月採暴）
升麻（二月八月採日乾）、
柴胡（二月八月採暴）龍膽（二月八月十一月十二月採陰）、
巴戟天（二月八月採陰）、
白蒿（二月採）防風（二月十月採暴）黃連（二月八月採）沙參（二月八月採暴）、
王不留行（二月八月採）、黃耆（二月十月採陰）杜若（二月八月採暴）、
茜根（二月三月採暴）當歸（二月八月採陰）秦艽（二月八月採暴）
芍藥（二月八月採暴）、前胡（二月八月採暴）知母（一月八月採暴）
栝樓（二月八月採根三十日成）、石龍芮（五月五日採子二月八月採皮陰）、
石韋（二月採陰）、狗脊（二月八月採暴）、
萆薢（二月八月採暴）菝（二月八月採暴）白芷（二月八月採暴）
紫菀（二月三月採陰）、百合（二月八月採暴）牡丹（二月八月採陰）
防巳（二月八月採陰）地榆（二月八月採暴）、
莎草根（二月八月採）大黃（二月八月採火乾）桔梗（二月八月採暴）
甘遂（二月採陰）、赭魁（二月採）、天雄（二月採陰）、
貫眾（一月八月採陰）虎掌（二月八月採陰）、
白歛（二月八月採暴）羊桃（一月採陰）、
狼毒（二月八月採陰）鬼臼（二月八月採）、茯苓茯神（二月八月採陰）、
桂（二月八月十月採陰）杜仲（二月五月八月九月採）、
商陸（二月八月採日乾）丁香（二月八月採）榆皮（二月採皮暴乾八月採實）、
豬苓（二月八月採陰）秦皮（二月八月採陰）石南（二月四月採葉八月採實陰）、
藍葉（二月三月採暴本草無）、赤箭（三月四月八月採暴）防葵（三月三日採暴）、
芎藭（二月四月採暴）徐長卿（三月採）黃芩（三月三日採陰）
大青（三月四月採陰）、玄參（三月四月採暴）苦參（三月八月十月採暴）
杜蘅（三月三日採暴）紫草（三月採陰）、
白薇（三月三日採陰）紫參（三月採火乾）澤蘭（三月三日採陰）王瓜（三月採陰）、
垣衣（三月三日採陰）艾葉（三月三日採暴）水萍（三月三日採陰）
芫花（三月三日採陰）、澤漆（三月三日七月七日採陰）、藜蘆（三月採陰）、
羊躑躅（三月採陰）、
茵芋（三月三日採陰）射干（三月三日採陰）青葙子（三月採莖葉陰五月六月採子）、
紫葛（三月八採日乾）白附子（三月採）桑上寄生（三月三日採陰）、
厚朴（二月九月十月採陰）蕪荑（三月採陰）、黃環（三月採陰）、
烏芋（三月三日採暴）、
桃花（三月三日採陰）苦采（三月三日採陰）遠志（四月採陰）、
菥蓂子（四月五月採暴）、景天（四月四日七月七日採陰）、蒲黃（四月採）、
蘭草（四月五月採）、
蕪（四月五月採暴）白頭翁（四月採）夏枯草（四月採）溲疏（四月採）、
鼠尾草（四月採葉七月採花陰）、昌蒲（五月二月採陰）卷柏（五月七月採陰）、
澤瀉（五月六月八月採陰五月採實九月採）車前子（五月五日採陰）、
茺蔚子（五月採）石龍芻（五月七月採暴）丹參（五月採暴）、天名精（五月採）、
肉蓯蓉（五月五日採陰）、蛇子（五月採陰）茵陳蒿（五月    採陰）、
旋花（五月採陰）、葛根（五月採暴）、酸漿（五月採陰）、實（五月採陰）、
大小薊（五月採）葒草（五月採實）、旋復花（五月採日乾）鳶尾（五月採）、
半夏（五月八月採暴）莨菪子（五月採）蜀漆（五月採陰）、茹（五月採陰）、
萹蓄（五月採陰）、生漆（夏至後採）、蕤核（五月八月採日乾）松羅（五月採陰）、
五加皮（五月七月採莖十月採根陰）、莽草（五月採陰）、郁李根（五月六月採）、
欒華（五月採）覆盆子（五月採）梅實（五月採火乾）杏核人（五月採）、
（五月五日採）葫（五月五日採）、蒜（五月五日採）、青蘘（五月採本草無）、
紫芝（六月八月採）茅根（六月採）蕘花（六月採陰）、昨葉何草（夏採日乾）、
松脂（六月採）五木耳（六月採暴乾）石斛（七月八月採陰）
蒺藜子（七月八月採暴）、續斷（七月八月採陰）薇銜（七月採）、
麻黃（立秋採陰）、瞿麥（立秋採陰）、
海藻（七月七日採暴）陸英（立秋採）菌桂（立秋採）槐實（七月七日十月巳日採）、
桃核仁（七月採陰）瓜蔕（七月七日採陰）水蘇（七月採）麻蕡（七月七日採）、
腐婢（七月採陰）、
蓍實（八月九月採乾）薏苡仁（八月採實根無）地膚子（八月十月採陰）、
漏蘆（七月採陰）、營實（八月九月採陰）五味子（八月採陰）敗醬（八月採）、
恒山（八月採陰）、牙子（八月採暴）、蛇含（八月採陰）、雚囷（八月採陰）、
連翹（八月採陰）、屋遊（八月九月採）女青（八月採陰）、
牡荊實（八月九月採陰）、酸棗（八月採陰）、
楮實（八月九月採日乾）秦椒（八月九月採）衛矛（八月採陰）、巴豆（八月採陰）、
蜀椒（八月採陰）、雷丸（八月採暴）、大棗（八月採陰）、
藕實（八月採）雞頭實（八月採）白瓜子（八月採）菟絲子（九月採暴）
藎草（九月十月採）乾薑（九月採）、松實（九月採陰）、辛夷（九月採暴）、
枳實（九月十月採陰）山茱萸（九月十月採陰）吳茱萸（九月九日採陰）
梔子（九月採暴）皂萊（九月十月採陰）栗（九月採）、荏（九月採陰）、
麻子（九月採）、大豆（九月採）、菴子（十月採）決明子（十月十日採陰百日）
雲實（十月採暴）、
貝母（十月採暴）、女貞（立冬採）橘柚（十月採）款冬花（十一月採陰）、
棘刺（冬至後一百二十日採）莧實（十一月採）忍冬（十二月採陰）
大戟（十二月採陰）、木蘭（十二月採陰）冬葵子（十二月採）
白鮮（四月五月採陰）葶藶（立夏後採陰）論曰，凡藥皆須採之有時日，
陰乾暴乾則有氣力，若不依時採之，則與凡草不別，徒棄功用終無益也，
學者當要及時採掇以供所用耳。

2=標題= 藥名第二
論曰，有天笁大醫耆婆云，天下物類皆是靈藥，萬物之中，無一物而非藥者。
斯迺大醫也，故神農本草舉其大綱，未盡其理，亦猶咎繇創律，但述五刑，豈卒其事，
且令後學者因事典法，觸類長之無窮竭，則神農之意從可知矣。所以述錄藥名品，
欲令學徒知無物之非藥耳。
玉泉、玉屑、丹砂、空青、綠青、曾青、白青、扁青、石膽、雲母、朴消、消石、
芒消、滑石、石鍾乳、紫石英、礬石（馬齒礬、黃礬、絳礬、青礬）白石英、五石脂、
太一禹糧、紫禹餘糧、石中黃子、禹餘糧、黃禹餘糧、殷孽、孔公孽、石腦、石硫黃、
薰黃、陽起石、疑水石、石膏、磁石、玄石、理石、長石、膚青、石黛、鐵落、鐵、
生鐵、剛鐵、鐵精、鐵漿、食鹽、光明鹽、綠鹽、蜜陀僧、桃花石、珊瑚、石花、
乳、青玕、礜石、特生礜右、握雪礜石、方解石、石、土陰孽、代赭、鹵鹹、
大鹽、戎鹽、青鹽、赤鹽、白堊、鈆丹、錫粉、錫銅鏡鼻、銅弩芽、金牙、石灰、
冬灰、炭、鍜灰、伏龍肝、東壁土、半天河、地漿、硐砂、薑石、赤銅屑、銅礦石、
銅青、白瓷瓦屑烏古瓦、石鷰、梁上塵、不灰木、青芝、赤芝、黃芝、白芝、黑芝、
紫芝、赤箭、天門冬、麥門冬、朮、女萎萎蕤、黃精、乾地黃、昌蒲、遠志（小草）、
澤瀉（葉實附）署預、菊花、甘草、人參、石斛、牛膝、卷柏、細辛、獨活、升麻、
紫胡、防葵、蓍實、菴子、薏苡仁、車前子（葉）菥蔩子、茺蔚子、木香、龍膽、
菟絲子、巴戟天、白英、白蒿、肉蓯蓉、地膚子、忍冬、蒺藜子、防風（葉附）、
石龍芻、絡石、千歲虆、黃連、沙參、丹參、藍實、景天、天名精、王不留行、蒲黃、
蘭草、決明子、芎藭、香蒲（蒲根附）、蘼蕪、續斷、雲實、黃耆、徐長卿、杜若、
蛇  子、茵陳蒿、漏盧、茜根、飛廉、營實、薔薇根、薇銜、五味子、旋花、
白菟藿、鬼督郵、白花藤、當歸、秦艽、黃芩、芍藥、本（實附）乾薑（生薑附）、
麻黃（根子附）葛根（汁葉花附）前胡、知母、大青、貝母、栝樓（實莖葉附）玄參、
苦參、石龍芮、石韋、狗脊、萆薢、菝、通草、瞿麥、敗醬、白芷、杜蘅、紫草、
紫花、白鮮皮、白薇、耳、百合茅根、酸漿、王參、女萎、淫羊藿、
實（花葉附）款冬花、牡丹、防己、女苑、澤蘭、地榆、王孫、爵、白前、
百部根、王瓜、薺萣、高良薑、馬先蒿、蜀芋泉、積雪草、惡實、莎草、大小薊、
垣衣、艾葉、水萍、海藻、昆布、葒草、陟釐、草、葵、井中苔萍（藍附）、
鱧腸、蒟醬、百根、蘿摩子、白藥、蘹香子、鬱金、薑黃、百兩金、阿魏、大黃、
桔梗、甘遂、、葶藶、芫花、澤漆、大戟蕘花、旋復花、釣吻、藜蘆、赭魁、及己、
天雄、烏頭（附    附）、附子、側子、羊躑躅、茵芋、射干、鳶尾、
貫眾（花附）半夏、由、虎掌、莨宕子、蜀漆、恒山、青葙子、牙子、白歛、白及、
蛇含、草蒿、雚菌、連翹、白頭翁、茹、苦芙、羊桃、羊蹄、鹿藿、牛扁、陸英、
蒴藿、藎草、夏枯草、烏韭、蚤休、虎杖、石長生、鼠尾草、馬鞭草、馬勃、
松脂（實葉根節花等附）、蛇苺、苧根、菰根、狼踆子、弓弩弦、敗天公、敗蒲席、
敗茹、屋遊、赤地利、赤車使者、三白草、牽牛子、豬膏母、劉寄奴草、紫葛、
萆麻子、葎草、格注草、獨行根、、狗舌草、烏母、狶薟、狼毒、鬼臼、蘆根、
甘蕉根、萹蓄、酢漿草、莔實、蒲公草、商陸、女青、水蓼、角蒿、白附子、鶴虱、
魚網、馬絆繩、昨葉何草、破扇、破故紙、帶灰、鬼蓋、屐屧鼻繩、雀麥、
茯苓（茯神附）琥珀（玉附）柏實（葉皮等附）麻布叩幅頭、菌桂、牡桂、桂、杜仲、
故麻鞋底、楓香脂（皮付）乾漆（生漆付）蔓荊實、牡荊、女貞實、蕤核、五加皮、
沈香（薰陸香詹    香、（舌香楓香等附）（藿香）、丁香、蘗木（根附）辛夷、
木蘭、桑上寄生、榆皮（花附）酸棗、槐實（枝皮等附）枸杞、楮實（葉皮莖白汁附、
蘇合香、龍眼、厚朴、豬苓、竹葉（根汁實歷皮茹芛附）、枳實（刺茹附）山茱萸、
吳茱萸（根附）秦皮、梔子、檳榔、合歡、秦椒、衛矛、紫葳、蕪夷、食茱萸、
椋子木、折傷木、每始王木、茗苦、蜀桑根、松蘿、
桑根白皮（葉耳五木耳桑灰等附）、白棘、安息香、龍腦、菴摩勒、
棘刺花（實棗針附）、毗梨勒、紫鉚、騏驎竭、胡桐淚、黃環、石南（實附）巴豆、
蜀椒、莽草、郁李仁（根附）、鼠李、欒華、杉材、楠材、釣根皮、榧實、蔓椒、
雷丸、溲疏、櫸樹皮、白楊皮、水楊葉、欒荊、小蘗、莢、釣藤、藥實根、皂莢、
棟實（根附）柳華（葉實汁附）、桐葉（花附）梓白皮、蘇枋木、接骨木、枳椇、
木天蓼、烏臼木、赤瓜木、訶梨勒、楓柳皮、賣子木、大空、紫真檀、胡椒、
椿木葉（木附）、橡實、無食子、楊櫨木、槲若、鹽麩子、紫荊、髮髲、亂髮、
人乳汁、頭垢、屎溺
龍骨（白龍骨齒角附）、牛黃、麝香、象牙（齒睛等附）、馬乳、牛乳、羊乳、
酥、熊脂（膽附）、白膠、阿膠、醍醐、底野迦、酪、犀角、羚羊角、鹿茸、
羖羊角（髓肺骨肉齒骨頭血肚暗靨蹄屎附）、
牛角（髓膽腎心肝齒眼尾脂肉喉嚨
中毛耳中垢屎溺屎中豆等附）鹿草骨（肉髓等附）、
豹肉、狼牙、狸骨（肉陰莖等附）、虎骨（膏瓜肉  等附）、兔頭骨（腦肝肉等附）、
筆頭灰、六畜毛蹄甲、鼠、
麋脂（角附）豚卵（蹄心腎膽肚  毛筋齒膏肉耳中垢等附）、鼠、
獺肝（肉屎附）狐陰（五臟腸屎附）、膏（肉胞等附）、野豬黃、
臚屎（屎乳軸垢等附）豺皮、野駝脂、敗皮、白馬莖、狗陰莖、
丹雄雞（白雄雞黃雄雞脂鳥雄雞肉膽心血冠  肪肝屎白腸
黃皮左右翹毛黑雌雞黃雌雞薙子卵中白皮雞喙東門上雞頭等附）、
白鵝膏（毛肉子等附）、鶩肪、鸛骨、雄鵲、鴝鵒、鷰屎、雀卵（腦頭血屎附）、
伏翼、天鼠屎、孔雀、鸕屎（頭附）鴟頭、石蜜、蜜蠟（白蠟附）牡牡蠣、桑螵蛸、
蜂子（黃蜂土蜂附）、海蛤、文蛤、魁蛤、石決明、真珠、秦龜、龜甲、蠡魚、鮑魚、
鯉魚膽（肉骨附）、魚、魚（血附）、鯽魚、黃魚膽、蝟皮、石龍子、露蜂房、
樗雞、蚱蟬、白殭蠶、木、蜚、蜚蠊、蠯蟲、蠐螬、蛞蝓、蝸牛、水蛭、水馬、
甲（肉附）、鮀魚甲（肉附）蟹（瓜附）、螈蠶蛾（屎附）蠶子紙、烏賊魚骨、
鰻鱺魚、鮫魚皮、紫貝、蝦、牡鼠（肉糞附）蚺蛇膽（膏附）蝮蛇膽（肉附）
陵鯉甲、蜘蛛、蜻蛉、石蠶、蛇蛻、蛇黃、烏蛇、蜈蚣、馬陸、蠮螉、雀甕、鼠婦、
螢火、衣魚、螻蛄、蜣蜋、白項蚯蚓、斑、芫青、地膽、馬刀、葛上亭長、貝子、
甲香、珂、田中螺汁、豆、葡萄、蓬、覆盆子、大棗（生棗及葉附）、藕實莖、
雞頭實、芰實、栗、櫻桃、橘柚、橙葉、梅實、枇杷葉、柿、木瓜、甘蔗、石蜜、
沙糖、芋、烏芋、杏核仁（花實附）、桃核仁（花梟毛蠶皮葉膠實附）、
李核仁（根實附）、梨（葉附）、柰、安石榴（殼根附）、白瓜子、白冬瓜、
瓜帶（子附）莧實、冬葵子（根葉附）、苦菜、薺、蕪青、萊服、龍葵、菘、芥、
苜蓿、荏子、蓼、實、薤、白蘘荷、菾菜、蘇、水蘇、假蘇、香薷、薄荷、秦荻梨、
苦瓠、水斳、馬芹子、蒪、落葵、蘩婁、雞腸草、蕺、葫、蒜、堇、芸臺、
胡麻（葉附）青襄、麻蕢（子附）飴糖、大豆黃卷（生寸豆附）、赤小豆、鼓、大麥、
穬麥、小麥、麥奴、青粱米、黃粱米、白梁米、栗米、丹黍米、蘗米、林米、陳廩米、
春杵頭糖、酒、腐婢、豆（葉附）忝米、粳米、稻米（稻  附）稷米、醋、醬、
蓽豆右六百八十種皆今時見用藥並可收採以備急要用也

2=標題= 藥出州土第三
論曰，按本草所出郡縣，皆是古名，今之學者卒尋而難曉，自聖唐開闢，四海無外，
州縣名目，事事惟新，所以須甄明即因土地名號後之學者容易即知，其出藥土地，
凡一百三十三州，合五百一十九種，其餘州土皆有不堪進御，故不繁錄耳。
○關內道
雍州（柏子仁）、（茯苓）
華州（覆盆子拍白皮）、（杜衡茯苓）、（茵芋、茯神）、（木防巳天門冬）、
（黃椿署預）、（白小王不留行）、（款冬花白芷）、（牛滕白歛）、（細辛狼牙）、
、甲水蛭）、（丹參松花）、（鬼臼頭）、（桑螵蛸五味子）、（松子菝）、
、（松蘿桔梗）、（兔肝交參）、（遠志沙參）、（澤瀉續斷）、（山茱萸石南）、
、（萆薢、石韋）、（白薇龜頭）、（通草麥門冬）、（小草）
同州（寒水石麻黃根）、（班蕪荑）、（麻黃蒲黃）、（虫麻黃）
岐州（鬼督郵及已）、（樗雞藜蘆）、（骨秦艽）、（髓甘草）
寧州（菴子菴花）、（芫耆荊子）、（萹蓄蟲）、鄜州（芍藥黃芩）、
（ 茹、秦艽）、原州（狼牙  柳皮）、（蓯蓉白藥黃耆）、
延州（蕪荑）涇州（澤瀉、秦艽）、（防風黃芩）、靈州（代赭、蓯蓉）、
（野豬黃狟脂）
鹽州（青）
○河南道
洛州（秦椒黃石脂）（黃魚膽）、穀州（半夏桔梗）、鄭州（秦椒）
陝州（栝樓柏子仁）、汝州（鹿角鹿茸）、許州（鹿茸）
州（茯芩細辛）、（茯神栝樓）、（桔梗白石英）、
（桑上寄生）豫州（吳茱鹿茸）
齊州（阿膠防風）、（榮  藥）、
萊州（牡蠣茹海藻馬刀七孔決明文蛤牛黃海蛤烏賊魚）
袞州（防風雲母）、（羊石紫石英）、
（仙靈脾桃花石）蜜州（海蛤牛黃）泗州（麋脂麋角）徐州（桑上寄生）、
淄州（防風）、沂州（紫石英）
○河東道
蒲州（龍骨石膽）、（紫參龍角）、（蒲黃龍齒）、（五味子）、絳州（防風）
隰州（當歸大黃）、汾州（石龍芮石膏）、潞州（赤石脂不灰木人參白石脂）
澤州（人參防風）、（禹餘糧白石英）州（白菟鬼督郵礬石礜石）、
（白龍骨甘草）、（柏子仁）
晉州（白堊紫參）、代州（柏子仁）、蔚州（松子）、慈州（白石脂）
○河北道
懷州（牛膝）、相州（知母磁石）、箕州（人參）、滄州（雚菌）
幽州（人參知母蛇膽）檀州（人參）、營州（野豬黃）平州（野豬黃）
○山南西道
梁州（小蘗蘇子）、（芒消狟脂）、（石皂莢野豬黃）洋州（野豬黃狟脂）、
鳳州（鹿茸）
始州（重臺巴戟天）通州（藥子）、渠州（賣子木）
商州（香零皮楓香木）、（厚朴秦椒）、（熊膽辛夷）、（龍膽柏山）、
（楓香脂獺肝）、（昌蒲熊）、（杜仲枳實）、（莽草芍藥）
金州（獺肝獺肉）、（枳茹枳實）、（莽草枳刺）、（蜀漆柏山）
○山南東道
鄧州（夜干蜈蚣）、（甘菊花梔子花）、（蚚蜴牡荊子）均州（萎蕤）、
荊州（橘皮）
襄州（石龍芮）、（藍實、蜀水花、茗草、雷丸、陵甲、烏梅、牽牛子乾白、
頭、橙葉、髐l花、蚚蜴、蜈蚣、孔公孽、敗醬、貝母）
夔州（橘皮）、硤州（杜仲）、房州（野豬黃狟脂）、唐州（鹿茸）
○准南道
楊州（白芷、鹿脂、蛇床子、鹿角）壽州光州靳州黃州舒州（並出生石斛）申州
（白乃）
○江南東道
潤州（躅、具母、卷柏、鬼臼、半夏）、越州（榧子、劉寄奴）
婺州睦州歙州建州（並出黃連）、泉州（乾薑）
○江南西道
宣州（半夏、黃連）、饒州（黃連）、吉州（陟釐）、江州（生石斛）
岳州（杉木、蟬蚣、楠木、甲）、潭州（生石斛）朗州（牛黃）
永州（石鸞）、郴州（釣樟根）辰州（丹砂）
○隴右道
秦州（防葵、芎藭、狼毒、鹿角、獸狼牙、鹿茸、蘼蕪）、成州（防葵、狼牙）
蘭州（蓯蓉、鹿角膠）武州（石膽、雌黃、雄）廓州（大黃）宕州（本、
當歸、獨活）
○河西道
涼州（）甘州（）州（）
伊州（伏翼葵子）、瓜州（甘草）、西州（蒲桃）、沙州（石膏）
○劍南道
益州（苧根、枇杷葉、黃環、鬱金、姜黃、木蘭、沙糖、蜀漆、百兩金、薏苡、
山、乾姜、百部根、 草）
眉州（巴豆）、綿州（天雄、烏頭、附子、烏啄、紫葛、北皮、巴戟天）
資州（折傷木）嘉州（巴豆紫葛）、卬州（賣子木）瀘州（蒟醬）
茂州（升麻、姜活、金牙、芒消、馬齒礬、朴消、大黃、雄黃、礬石、馬牙消）
嶲州（高良薑）松州當州（並出當歸）、扶州（芎藭）
龍州（側子、巴戟天、天雄、烏頭、烏喙、附子）柘州（黃連）
○嶺南道
廣州（石斛、白藤花、、丁根、決明子、甘椒花）韶州（石斛、牡桂、鍾乳）
賀州梧州象州（並出蚺蛇膽）、春州封州瀧州（並出石斛）
恩州（蚺蛇膽）桂州（滑石蚺蛇膽）柳州（桂心、釣樟根）
融州（桂心）、潘州（蚺蛇膽）交州（桹、三百兩銀、龍眼、木藍子）
峰州（豆穀）
馬牙石一名長石一名太乳一名牛腦石出在齊州歷城縣論曰，
既知無物非藥及所出土地復採得時，須在貯積，以供時急，不得虛棄光陰，臨事忽遽，
失其機要，使風燭不救，實可悲哉博學者深可思之用為備耳。

2=標題= 用藥處方第四
論曰，凡人在身感  無窮，而方藥醫療有限，由此觀之，設藥方之篇，
是以其大意，豈能得之萬一，聊舉所全以發後學，此篇凡有六十五章，總攝眾病，
善用心者所以觸類長之，其救苦亦以博矣，臨事處方，可得依之取訣也。
治風第一
當歸、秦艽、乾薑、本、麻黃、葛根、前胡、知母、石韋、狗脊、萆薢、杜蘅、
白薇、白芷、耳、女萎、桔梗、大戟、烏頭、烏喙、附子。側子、天雄、躑躅、
茵芋、貫眾、白及、蒴雚、茹、鬼箭、磁石、石膏、天門冬、萎蕤、白朮、昌蒲、
澤瀉、署頂、菊花、細辛、獨活、升麻、菴、薏苡、巴戟天、松葉、松節、石南、
蜀椒、莽草、防風、王不留行、芎藭、黃耆、杜若、辛夷、牡荊子、五加皮、木蘭、
枸杞、竹葉、厚朴、松實、秦皮、牡丹皮、防已、秦椒、女菀、澤蘭、竹瀝、山茱萸、
蒺藜子、魯青、礜石、代赭
濕痺腰脊第二
白膠、阿膠、鹿茸、鹿角、鹿脂、雞頭、蔓荊、竹瀝、肉蓯蓉、防風、芎藭、
景夫、丹參、絡石、千歲纍汁、王不留行、山櫻木汁、蛇床、漏蘆、茜根、飛廉、
礜石、桔梗、芫花、旋復花、附子、側子、天雄、躑躅、茵芋、當歸、秦艽、芍藥、
乾薑、葛根、石龍芮、狗脊、、萆薢、菝、敗醬、耳、白鮮、疏實、青蘘、
大豆卷、石南、蜀椒、蔓荊、皂莢、天門冬、白朮、萎蕤、乾地黃、昌蒲、澤瀉、
菊花、署藥、石斛、牛膝、細辛、柴胡、菴、薏苡、車前子、柏子仁、蒴翟、桂心、
杜仲乾漆、五加皮、酸棗、枸杞、松子、桑上寄生、續斷、天名精
攣急痑曳第三
秦艽、本、狗脊、萆薢、通草、石南、防風、芎藭、續斷、天門冬、女萎、
乾地黃、石斛、牛膝、薏苡、菟絲、杜仲、乾漆、荊子、枸杞、大豆卷、天雄、附子、
野葛、蒴翟
身瘙痒第四
青琅玕、石灰、丹砂、雄黃、水銀、硫黃、牙子、白及、鐵落、枳實、蒺藜子、
莽草、柳花、蜀羊泉、水萍、防風、茹、羊啼、藎草、敗獎、藜盧、青葙、青蒿、
羖羊角、蟬蛻、秦艽、天鼠矢
驚第五
鈆丹、紫石英、白石脂、秦皮、銀屑、玄石、鐵精、藤、款冬花、牡丹皮、
白鮮皮、紫菀、女菀、柏子仁、茯苓、茯神、桔梗、蕘花、莨宕子、蛇銜、遠志、
人參、細辛、防葵、龍膽、杏仁、龍骨、龍齒、牛黃、頭髮、白芝、龍角、羊齒、
羊骨、亂髮、牛齒、白馬莖、白馬齒、赤馬齒、白馬懸蹄、鹿茸、牡狗齒、豚卵、
狐五藏、石蜜、海蛤、蚱蟬、露蜂房、白殭蠶、蛇、雀甕、蛇黃、鼠婦、蜣蜋、
六畜毛蹄甲鬼魅第六
代赭、粉錫、金牙、衛矛、赤箭、銅鏡鼻、升麻、牛黃、青木香、藍實、蘼蕪、
徐長卿、雲實、黃環、狸骨、獺肝、桃花、桃梟、蜈蚣、蛇膽、亭長、芫青、班、
石長生、狼毒、鬼臼、商陸、躑躅、白及、野葛、琥珀、六畜毛蹄甲
蠱毒第七
方解石、代赭、金牙、衛矛、赤箭、徐長節、升麻、瓜蔕、雷丸、紫菀、黃環、
青木香、巴豆、麝香、景天、蘘荷、犀角、羚羊角、卵、獺肝、狐莖、鸛骨、蜂房、
胡鷰屎、鮫魚皮、白項蚯蚓、蛇蛻、蜈蚣、班、芫青、芫花、藜盧、野葛、榧子、
豬苓、敗皮、桑上亭長、六畜蹄毛
痰實第八
淡竹葉、枳實、吳茱萸、厚朴、胡椒、檳榔仁、萊菔、茯苓、山、松蘿、
旋復花、大黃、芫花、蕘花、半夏、烏頭、黃苓、前胡、巴豆、柴胡、白朮、細辛、
朴消、芒消
固冷積聚腹痛腸堅第九
礜石、雄黃、殷孽、厚朴、特生礜石、曾青、戎鹽、硫黃、陽起石、石膏、理石、
高良薑、朴消、芫花、桔梗、吳茱萸、葶藶、旋復花、麥門冬、太一餘糧、澤瀉、
茯苓、人參、柴胡、蒺藜、雚菌、防葵、牡丹、蕘花、海藻、肉蓯蓉、丹參、巴戟天、
莽草、芍藥、烏頭、麻黃、貝母、乾薑、玄參、苦參、茹、狼、大黃、附子
腹痛脹滿嘔吐第十
厚朴、竹茹、枳實、吳茱萸、檳榔、葛根、桑白皮、松蘿、橘皮、大黃、桔梗、
甘遂、乾薑、大戟、藜蘆、半夏、山、朴消、生薑、本、阿膠、禹餘糧、
人參戎鹽
胸脅滿第十一
方解石、蘭草、杜若、莎草、竹葉、厚朴、枳實、乾薑、前胡、玄參、紫菀、
枸杞、桔梗、蕘花、茯苓、芫花、旋復花、射干、烏頭、半夏、山、人參、菊花、
細辛、柴胡
補五臟第十二
白石脂、五石脂、琥珀、紫苑、石韋、大黃、桔梗、石蜜、龍骨、牛髓、鹿肉、
鵝肉、乾漆、柏子仁、女貞、銀屑、沙參、酸棗、五味子、枳實、山茱萸、麥門冬、
乾地黃、昌蒲、澤瀉、署藥、人參、石斛、細辛、菥蔩、龍膽、巴戟天、牡丹、韭、
貝母、蕪菁、白、覆盆、當歸、鍾乳、玄參、苦參
益氣第十三
玉泉、鍾乳、五石脂、百石英、柏子仁、柏葉、蘭草、續斷、茵蔯、黃耆、飛廉、
營實、五味子、旋花、澤瀉、署藥、巴戟天、大棗、牡蒙、青蘘、烏麻、枳實、赤箭、
蕪菁子、苦菜、蒲桃、覆盆子、芍藥、紫草、淫羊藿、羊肉、桑螵蛸、牛髓、蠟、
牛肉、鹿茸、鹿角、麋角、豬肚、雲母粉、兔屎、兔肉、戎鹽、石蜜
長陰陽益精氣第十四
羊腎、牛腎、肉蓯蓉、蓬虆、磁石、理石、地膚子、決明子、杜若、白棘、
蛇床子、茜根、黑石脂、五味子、天雄、附子、樓、玄參、石韋、石龍芮、白薇、
萆薢、紫參、麥門冬、遠志、小草、署藥、石斛、牛膝、卷柏、細辛、柴胡、車前子、
茺蔚子、菟絲子、巴戟天、茯苓、枸杞、杜仲、丹砂、扁青、雲母、滑石、鍾乳
補骨髓第十五
五石脂、乾漆、金屑、乾地黃、防葵、菟絲子、烏麻、天門冬、青蘘、貝母、
淫羊藿、附子、天雄、羊腎、零羊角、磁石
長肌肉第十六
本、天門冬、當歸、白馬莖、桑上寄生、冬葵子、白芷、蠡實、垣衣、麥門冬、
麻仁、乾地黃、澤瀉、署藥、菟絲子、石斛、甘草、女貞子、五加皮、枳實、胡麻、
玉泉、磁石、赤石脂、厚朴、蒲桃、赤箭、五味子、酸棗仁
堅筋骨第十七
玉泉、雲母、杜仲、乾漆、枸杞、硫黃、蔓荊、絡石、磁石、戎鹽、續斷、烏麻、
金屑、五加皮、酸棗仁
陰下濕痒第十八
木蘭、槐皮、五加皮、杜仲、蛇床子、漏蘆、飛廉、陽起石
消渴第十九
曾青、滑石、紫石英、白石英、凝水石、丹砂、石膏、理石、竹、桑白皮、
枸杞根、松脂、茯苓、馬乳、兔骨、紫參、赤小豆、大麥、小麥、澤瀉、萊菔、人參、
麥門冬、蒪菜、腐婢、粟米、青梁、甘草、牡蠣、豬肚、雞屎白、雲實、黃連、礜石、
栝樓、葛根、玄參、苦參、茅根、竹根、長石、知母、菰根、生葛汁、王瓜、冬瓜、
水萍、羊酪
消食第二十
白朮、桔梗、大黃、黃芩、大豆屑（熬）、穬麥孽、皂莢、萊菔根、麥門冬、
吳茱萸、檳榔、橘皮、小蒜、厚朴、苦參
淋閉第二十一
玉泉、石膽、芒消、茯苓、琥珀、石鷰、瞿麥、胡鷰屎、茅根、鯉魚齒、髲髮、
亂髮、頭垢
利小便第二十二
消石、滑石、紫參、栝樓、百合、白石脂、海藻、榆皮、地膚子、山茱萸、蒲黃、
棘人、天門冬、車前子、麻子仁、赤小豆、郁李仁、冬瓜、冬葵子、牽牛子、芧根、
葎草、犍牛尿、橘皮、棟實、長石、天名精、苦參、茵蔯、秦艽
止小便利第二十三
赤石脂、鈆丹、粉錫、昌蒲、王瓜、栝樓、菝、牡蠣、菰根、蘆根、雞腸草、
龍骨、鹿茸、鹿角、雞胵、山茱萸

明目第二十四
玉泉、丹砂、空青、紫貝、螢火、貝齒、馬珂、石膽、鍾乳、礜石、五石脂、
鹵鹹、戎鹹、理石、特生礜石、蔓荊子、桑椹子、槐子、蕤仁、地膚子、鐵精、長石、
黃連、景天花、查蒲、決明子、飛廉、杜若、枳實、秦艽、合歡、秦椒、棘仁、
人參、細辛、耆實、菴、菟絲子、茺蔚子、菥、烏麻、薺子、蕪青子、蓼子、
子、前胡、玄參、瞿麥、石決明、石龍芮、羚羊角、羖羊角、青牛膽、兔肝、狗脊
止淚第二十五
空青、曾青、蔓荊、蕤仁、綠鹽、苦參、白芷、杜若、菊花、欒花、菥、皂莢、
芎藭、決明子、白朮
目赤痛第二十六
空青、車前子、曾青、石膽、礬石、戎鹽、菥、蕤人、薺子、欒花、鯉魚膽、
蘗木、石鹽、萎蕤、決明子
益肝膽第二十七
空青、曾青、礜石、酸棘仁、細辛、龍膽、苦參、薺、黃連
補養心氣第二十八
紫石英、遠志、羚羊角、人參
補養腎氣第二十九
六畜腎、絡石、澤瀉、石南、萆薢、車前子、狗脊、栗子、沙參、白棘、玄參、
黑石脂、磁石、瞿麥、粟米、石斛、鹿茸
補脾第三十
大棗、櫻桃、甘蔗、石蜜
逆上氣第三十一
石膽、蘼蕪、蜀椒、款冬、桑根白皮、狼毒、竹葉、女菀、白前、吳茱萸、
百部根、當歸、麻黃、貝母、紫菀、白鮮皮、蕘花、藜盧、烏頭、附子、鬼臼、射干、
半夏、蜀漆、昌蒲、遠志、甘草、細辛、防葵、杏仁、桃仁、瓜丁、卵脂肉、牡蠣、
桂心、白石脂、羊肺、紫石英、鍾乳、硫黃、蒺藜、芫花、五味子、茯苓
下氣第三十二
鈆丹、梅實、蛇床、石韋、水蘇、竹葉、蘇子、薄荷、蒺藜、秦荻梨、甘草、
石斛、細辛、牡荊、枇杷葉、甘蔗、署藥、馬肉、白石英、鹿茸、杏仁、石膏、橘皮、
鍾乳、雲母、礜石、胡椒
霍亂轉筋第三十三
木瓜、雞屎白、乾薑、附子、瞿麥、女萎、香薷、扁豆、薄荷、橘皮、人參、
桂心、白朮、厚朴
腸痔第三十四
石膽、消石、丹砂、五石脂、水銀、雄黃、殷孽、石硫黃、孔公孽、磁石、蘗木、
槐子、桐皮、飛廉、敗醬、露蜂房、鰻鱺魚、蛇脫皮、蠡魚、蝟皮、甲、豬後足懸蹄
鼠漏并痔第三十五
黃耆、續斷、連翹、夏枯草、王不留行、鼠尾草、萹蓄、通草、狼毒、敗醬、
桐葉、及已、蛇銜草、側子、地榆、王瓜、昆布、牡蠣、蠡魚、露蜂房、文蛤、龜甲、
蝟皮、甲、蚺蛇膽、蛇脫皮、斑、虎骨、地膽、豬懸蹄、五石脂、陵鯉甲
三蟲第三十六
粉錫、梓白皮、山茱萸、檳榔、衛矛、蕪荑、天門冬、天名精、桑白皮、乾漆、
蔓荊、苦參、靡蕪、雷丸、特生礜石、楝實、莧實、麝香、通草、白頸蚯蚓、桃仁、
桃花、連翹、貫眾、鶴蝨、萹蓄、青桐、雚盧、牙子、榧實、槲皮、薏苡根
下部蠶第三十七
石硫黃、雄黃、雌黃、苦參、艾葉、大蒜、鹽、馬鞭草、蚺蛇膽
崩中下血第三十八
白瓷屑、伏龍肝、敗茹、青石脂、衛矛、桃毛、紫葳、蘗木、當歸、桑上寄生、
白歛、茅根、牡狗齒、玉泉、鯉魚骨、白殭、龍骨、白膠、阿膠、牛角腮、陽起石、
地榆、生地黃、茜根、白芷、葉、景天花、烏賊魚骨、小麥、大小薊根
女人血閉第三十九
銅鏡鼻、銅弩牙、桃仁、茅根、烏賊魚骨、白芷、栝樓、大黃、桑螵蛸、
牛角腮、蠐螬、蟲、蟲、水蛭、芎藭、菴子、陽起石、紫葳、黃芩、巴豆、
牛膝、瞿麥、當歸
女人寒熱疝瘕漏下第四十
白堊、乾漆、蓯蓉、黃耆、蛇床子、禹餘糧、陽起石、秦椒
產難胞衣不出第四十一
代赭、石鷰、冬葵子、弓弩絃、滑石、蚱蟬、澤瀉、續斷、羖羊角、王不留行
女人陰冷腫痛第四十二
松蘿、白鮮皮、卷柏
陰蝕瘡第四十三
土陰孽、萹蓄、五加皮、黑石脂、礬石、蘗木、桐葉、礜石、石膽、蝦蟆、
龜甲、狐莖
傷寒溫疫第四十四
犀角屑、羚羊角、徐長卿、麻黃、前胡、生葛汁、葛根、大青、栝樓、柴胡、
青木香、吳藍、貝母、玄參、白薇、知母、桂心、芍藥
健忘第四十五
遠志、昌蒲、人參、茯神、蓍實、茹、白馬心、龍膽、龜甲、通草
通九竅第四十六
大棗、芥子、遠志、昌蒲、細辛、蔓荊
下部痢第四十七
榧實、龍骨、鼠尾草、營實、黃連、黃芩、乾薑、附子、倉米、蜀椒、五石脂、
無食子、槲若、地榆、龍膽、黃蘗
虛損洩精第四十八
白棘、韭子、鹿茸、山茱萸、澤瀉、菟絲子、牡蠣、白龍骨
唾粘如膠并唾血第四十九
紫菀、紫參、旋復花、麻黃、茯苓、桂心、槐子、芎藭、乾薑、射干、小麥
吐血第五十
戎鹽、柏葉、水蘇、敗船茹、生地黃汁、竹茹、蠐螬、艾葉、白膠、大小薊根、
羚羊角、馬屎
下血第五十一
白瓷屑、伏龍肝、柏葉、青羊脂、艾葉、五石脂、赤箭、天名精、蒲黃、
生地黃、黃芩、茜根、敗$2茹、水蘇、白膠、馬屎、槲
$3血第五十二
亂髮灰、水蘇、紫參、柏葉、王不留行、生地黃汁
尿血第五十三
龍骨、戎鹽、鹿茸、涕汁
耳聾第五十四
磁石、昌蒲、山茱萸、烏雞脂、鵝脂、通草、王瓜
止汗第五十五
牡蠣、龍骨、柏實、衛矛
出汗第五十六
山茱萸、細辛、石膏、蜀椒、乾薑、白鬚、桂心、葛根、麻黃
堅齒第五十七
桑上寄生、香蒲、蔓荊、秦椒、蜀椒、鼠李根、戎鹽
癰腫第五十八
營實、飛廉、蒺藜子、白棘、王不留行、木蘭皮、絡石、紫石英、五石脂、
磁石、芍藥、防已、澤蘭、大蒜、連翹、黃耆、白歛、苦參、敗醬、通草、王瓜
惡瘡第五十九
白及、雚蘆、蛇銜、青葙、牙子、狼毒、營實、黃芩、當歸、苦參、萆薢、
雌黃、松脂、漏蘆、及已、通草、地榆、蜀羊泉
熱極喘口舌焦乾第六十
石膏、石蜜、麥門冬、栝樓、絡石、杏仁、茯苓、松脂、紫菀、款冬、梅子、
大黃、甘草
利血第六十一
玉泉、丹砂、空青、長石、芒消、乾地黃、人參、甘草、通草、芍藥、桂心、
蜀椒、麻子
失魂魄第六十二
玉泉、丹砂、紫石英、茯神、琥珀、龍骨、人參、牛黃
悅人面第六十三
白瓜子、雄黃、丹砂、落葵子、鹿髓、菌桂、旋復花、麝香、瓜樓
口瘡第六十四
黑石脂、乾地黃、黃連、龍膽、大青、升麻、蘗木、小蘗、苦竹葉、酪、酥、
豉、石蜜
腳弱疼冷第六十五
石斛、石鍾乳、殷蘗、孔公孽、石硫黃、附子、豉、丹參、五加皮、竹瀝、大豆、
天雄、側子、木防已、獨活、松節、牛膝



















1=標題= 千金翼方卷第二

論曰，金石草木，自有本經，而條例繁富，非淺學近識所能悟之，忽逢事逼，
豈假披討，所以錄之於卷，附之於方，使忠臣孝子忪遽之際，造次可見，
故錄之以冠篇首焉。

2=標題= 玉石部上品（二十二味）
玉泉  味甘平無毒，主五藏百病，柔筋強骨，安魂魄，長肌肉，益氣，利血，
療婦人帶下十二病，除氣癃，明耳目，久服，耐寒暑，不飢渴，不老，神仙輕身長年，
人臨死服五斤，死三年色不變，一名玉札，生藍田山谷，採無時。
玉屑  味甘平無毒，主除胃中熱，喘息煩滿，止渴，屑如麻豆服之，久服，
輕身長年，生藍田，採無時。
丹砂  味甘微寒無毒，主身體五臟百病，養精神，安魂魄，益氣，明目，通血，
止煩滿消渴，益精神，悅澤人面，殺精魅邪惡鬼，除中惡腹痛，毒氣疥諸瘡，久服，
通神明，不老輕身神仙，能化為汞，作末，名真朱，光色如雲母可析者良，
生符陵山谷，採無時。
空青  味甘酸寒大寒無毒，主青盲耳聾，明目，利九竅，通血，養精神，益肝氣，
療目赤痛，去膚翳，止淚出，利水道，下乳，通關節，破堅積久服，輕身延年不老，
令人不忘志高神仙，能化銅鐵鈆錫作金，生益州山谷及越嶲山有銅處，
銅精熏則生空青，其腹中空，三月中旬採亦無時。
綠青  味酸寒無毒，主益氣，療鼻，止洩痢，生山之陰中，色青白。
曾青  味酸小寒無毒，主目痛，止淚出，風痺，利關節，通九竅，破癥堅積聚，
養肝膽，除寒熱，殺白蟲，療頭風腦中寒，止煩渴，補不足，盛陰氣，久服，
輕身不老，能化金銅，生蜀中山谷及越嶲，採無時。白青  味甘酸鹹平無毒，主明目，
利九竅，耳聾，心下邪氣，令人吐，殺諸毒三蟲，久服，通神明，輕身延年不老，
可消為銅劍，辟五兵，生豫章山谷，採無時。扁青  味甘平無毒，主目痛明目，
折跌癰腫金瘡不瘳，破積聚解毒氣，利精神，去寒熱風痺，及丈夫莖中百病，益精，
久服輕身不老，生朱崖山谷武都朱提，採無時。石膽  味酸辛寒有毒，主明目目痛，
金瘡，諸痙，女子陰融痛石淋寒熱，崩中下血，諸邪毒氣，令人有子，散癥積，
欬逆上氣及鼠惡瘡，鍊餌服之不老，久服增壽神仙，能化鐵為銅成金銀，一名畢石，
一名黑石，二名碁石，一名銅勒，生羌道山谷羌里勺青山，二月庚子辛丑日採。雲母
味甘平無毒，主身皮死肌，中風寒熱，如在車船，上除邪氣，安五藏，益子精，明目，
下氣堅肌，續絕補中，療五勞七傷，虛損少氣，止痢，久服，輕身延年，悅澤不老，
耐寒暑，志高神仙，一名雲珠色多赤，一名雲華五色具，一名雲英色多青，
一名雲液色多白，一名雲砂色青黃，一名磷石色正白，
生太山山谷齊盧山及琅邪北定山石間，二月採。石鍾乳  味甘溫無毒，主欬逆上氣，
明目益精，安五臟通百節，利九竅，下乳汁，益氣補虛損，療腳弱疼冷，下焦腸竭，
強陰，久服延年益壽，好顏色不老，令人有子，不鍊服之，令人淋，一名公乳，
一名蘆石，一名夏石，生少室山谷及太山，採無時。朴消  味苦辛寒，大寒無毒，
主百病，除寒熱邪氣，逐六腑積聚結固留癖，胃中食飲熱結，破留血閉絕，停痰痞滿，
推陳致新，能化七十二種石，鍊餌服之，輕身神仙，鍊之白如銀能寒能熱，能滑能澀，
能辛能苦，能鹹能酸，入地千歲不變，色青白者佳，黃者傷人，赤者殺人，
一名消石朴，生益州山谷，有鹹水之陽，採無時。消石  味苦辛寒，大寒無毒，
主五臟積熱，胃脹閉，滌去蓄結飲食，推陳致新，除邪氣，
療五藏十二經中百二十疾，暴傷寒腹中大熱，止煩滿消渴，利小便及蝕瘡，
鍊之如膏，久服輕臼，天地至神之物能化成十二種石，一名芒消，
生益州山谷及武都隴西西羌，採無時。芒消  味辛苦，大寒，主五臟積聚，久熱胃閉，
除邪氣，破留血，腹中痰實結搏，通經，利大小便及月水，破五淋，推陳致新，
生於朴消。礬石  味酸寒無毒，主寒熱洩痢白沃陰蝕惡瘡目痛，堅骨齒，
除固熱在骨髓去鼻中息肉，鍊餌服之，輕身不老增年，岐伯云，久服傷人骨，
能使鐵為銅，一名羽，一名羽澤，生河西山谷及隴西武都石門，採無時。滑石
味甘寒，大寒無毒，主身熱洩澼，女子乳難癃閉，利小便，蕩胃中積聚寒熱，益精氣，
通九竅六腑津液，去留結，止渴，令人利中，久服輕身耐飢長年，一名液石，
一名共石，一名脫石，一名番石，生赭陽山谷及太山之陰，或掖北白山或卷山，
採無時。紫石  英味甘辛溫無毒，主心腹欬逆邪氣，補不足，女子風寒在子宮，
絕孕十年無子，療上氣，心腹痛，寒熱邪氣結氣，補心氣不足，定驚悸，安魂魄，
填下焦，止消渴，除胃中久寒，散癰腫，令人悅澤久服，溫中輕身延年，生太山山谷，
採無時。白石英  味甘辛微溫無毒，主消渴陰痿不足，欬逆胸膈間久寒，益氣，
除風濕痺，療肺痿，下氣利小便，補五臟，通日月光，久服輕身長年耐寒熱，
生華陰山谷及太山，，大如指，長二三寸，六面如削，白澈有光，
其黃端白稜名黃石英，赤端名赤石英，青端名青石英黑端名黑石英二月採，亦無時。
青石赤石黃石白石黑石脂  等味甘平，主黃疸，洩痢，腸澼膿血陰蝕，下血赤白，
邪氣，癰腫疽痔惡瘡頭瘍疥瘙，久服，補髓益氣，肥健不飢，輕身延年，
五石脂各隨五色補五藏，生南山之陽山谷中。青石脂  味酸平無毒，主養肝膽氣，
明目，療黃疸，洩痢腸澼，女子帶下百病及疽痔惡瘡久服，補髓益氣，不飢延年，
生齊區山及海崖採無時。赤石脂  味甘酸辛大溫無毒，主養心氣明目益精，
療腹痛洩澼下痢赤白，小便利及癰疽瘡痔，女子崩中漏下，產難胞衣不出，久服，
補髓好顏色，益智不飢輕身延年，生濟南射陽及太山之陰，採無時。
黃石脂  味苦平無毒，主養脾氣安五藏調中，大人小兒洩痢腸癖，下膿血，去白蟲，
除黃疽癰疽蟲，久服，輕身延年，生嵩高山，色如鶯雛，採無時。
白石脂  味甘酸平無毒，主養肺氣厚腸，補骨髓，療五藏驚悸不足心下煩，
止腹痛下水小腸澼熱溏便膿血，女子崩中漏下赤白沃排癰疽瘡痔，久服，安心不飢，
輕身長年，生太山之陰採無時。黑石脂  味鹹平無毒，主養腎氣強陰，主陰蝕瘡，
止腸澼洩痢，療口瘡咽痛久服，益氣不飢延年，一名石涅，一名石墨，出穎川陽城，
採無時。太一餘糧 味甘平無毒，主欬逆上氣，癥瘕血閉，漏下除邪氣肢節不利，
大飽絕力身重，久服，耐寒暑不飢輕身飛行千里神仙，一名石腦生太山山谷，九月採。
石中黃子  味甘平無毒，久服，輕身延年不老，此禹餘糧殼中未成餘糧黃濁水也，
出餘糧處有之，陶云芝品中有石中黃子非也。
禹餘糧  味甘寒平無毒，主欬逆寒熱煩滿下赤白血閉癥瘕太熱，
療小腹痛結煩疼鍊鉺服之不飢，輕身延年，一名白餘糧，
生東海池澤及山島中或池澤中。

2=標題= 玉石部中品（二十九品）
金屑  味辛平有毒，主鎮精神，堅骨髓，通利五藏，除邪毒氣，服之神仙，生益州，
採無時。銀屑  味辛平有毒，主安五藏定心神，止驚悸除邪氣，久服，輕身長年，
生永昌採無時。水銀  味辛寒有毒，主疥$7痂瘍白禿殺皮膚中蝨，墮胎，
除熱以傳男子陰，陰消無氣，殺金銀銅錫毒，鎔化還復為丹，久服，神仙不死，
一名永生符陵平土，出於丹砂。雄黃  味苦甘平寒大溫有毒，
主寒熱鼠惡瘡疽痔死肌，療疥蟲瘡，目痛，鼻中息肉，及絕筋破骨，百節中大風，
積聚癖氣，中惡腹痛鬼疰，殺精物惡鬼邪氣，百蟲毒，勝五兵，殺諸蛇虺毒，
解藜蘆毒，悅澤人面鍊食之輕身神仙，餌服之皆飛入人腦中勝鬼神，延年益壽，
保中不飢，得銅可作金，一名黃食石，生武都山谷燉煌山之陽，採無時。
雌黃  味辛甘平大寒有毒，主惡瘡頭禿痂疥，殺毒蟲蝨身痒，邪氣諸毒蝕鼻中息肉，
下部瘡，身而白駮，散皮膚死肌及恍惚邪氣，殺蜂蛇毒，鍊之久服，輕身增年不老，
令人腦滿生武都山谷與雄黃同山生，其陰山有金，金精熏則生雌黃，採無時。殷孽
味辛溫無毒，主爛傷瘀血，洩痢寒熱，鼠癥瘕結氣，腳冷疼弱，一名薑石，
鍾乳根也，生趙國山谷又梁山及南海，採無時。孔公孽  味辛溫無，毒，主傷食不化，
邪結氣惡，瘡疽痔，利九竅，下乳汁，男子陰瘡，女子陰蝕，及傷食，病常欲眠睡，
一名通石，殷孽根也，青黃色，生梁山山谷。石腦  味甘溫無毒，
主風寒虛損腳腰疼痺，安五藏益氣，一名石飴餅，生名山土石中，採無時。石硫黃
味酸溫大熱有毒，主婦人陰蝕疽痔惡血，堅筋骨，除頭禿，療心腹積聚，
邪氣冷癖在脅，欬逆上氣，腳冷疼弱無力，及鼻惡瘡，下部瘡上血，殺疥蟲，
能化金銀銅鐵寄物，生東海牧羊山谷中及太山河西山，礬石液也。陽起石
味鹹微溫無毒，主崩中漏下，破子藏中血，癥瘕結氣，寒熱腹痛無子，陰痿不起，
補不足，療男子莖頭寒，陰下濕痒，去臭汗，消水腫，久服不飢，令人有子，
一名白石，一名石生，一名羊起石，雲母根也，生齊山山谷及琅邪或雲山陽起山，
採無時。凝水石  味辛甘寒，大寒無毒主身熱腹中積聚邪氣，皮中如火燒，煩滿，
水飲之，除時氣熱盛，五藏伏熱胃中熱，煩滿止渴，水腫小腹痺，久服不飢，
一名白水石，一名寒水石，一名凌水石，色如雲母可析者良，鹽之精也，
生常山山谷又水中縣及鄞鄲。石膏  味辛甘微寒，大寒無毒，主中風寒熱，
心下逆氣驚，喘口乾舌焦不能息，腹中堅痛，除邪鬼產乳，金瘡除時氣頭痛，身熱，
三焦大熱，皮膚熱，腸胃中膈氣，解肌發汗，止消渴煩逆，腹脹暴氣喘息，
咽熱亦可作浴湯，一名細石，細理白澤者良，黃者令人淋，
生齊山山谷及齊盧山魯蒙山，採無時。磁石  味辛鹹寒無毒，主周痺風濕，
肢節中痛不可持物，洗洗酸痟，除大熱煩滿及耳聾，養腎藏，強骨氣，
益精除煩通關節，消癰腫鼠頸核，喉痛，小兒驚，鍊水飲之，亦令人有子，
一名玄石，一名處石，生太山川谷及慈山山陰，有鐵處則生其陽，採無時。
玄石  味鹹溫無毒，主大人小兒驚，女子絕孕，小腹冷痛，少精身重，
服之令人有子，一名玄水石，一名處石，生太山之陽，山陰有銅，銅者雌玄者雄。
理石  味辛甘寒，大寒無毒，主身熱，利胃解煩，益精明目，破積聚，去三蟲，
除榮衛中去來大熱結熱，解煩毒，止消渴及中風痿痺，一名立制石，一名肌石，
如石膏順理而細，生漢中山谷及盧山，採無時。長石  味辛苦寒無毒，
主身熱胃中結氣，四肢寒厥利小便，通血，明目去眇，下三蟲，殺蟲毒，止消渴，
下氣除脅肋肺間邪氣，久服不飢，一名方石，一名土石，一名直石，
理如馬齒方面潤澤玉色，生長子山谷及太山臨淄，採無時。膚青  味辛鹹平無毒，
主蠱毒蛇菜肉毒惡瘡，不可久服，令人瘦，一名推青，一名推石，生益州川谷。鐵落
味辛甘平無毒，主風熱惡瘡瘍疽瘡痂疥，氣在皮膚中，除胸膈中熱氣食不下，止煩，
去黑子，一名鐵液可以染皂，生牧羊平澤及祊城或析城採無時。
鐵 主堅肌耐痛   生鐵微寒，主療下部及脫肛。銅鐵  味甘無毒，主金瘡煩滿熱中，
胸膈氣寒，食不化，一名跳鐵。鐵精  平微溫，主明目，化銅，療驚悸，定心氣，
小兒風陰脫肛。光明鹽  味鹹甘平無毒，
主頭面諸風目赤痛多眵淚生鹽州五原鹽池下，鑿取之，大者如升，皆正方光澈，
一名石鹽。綠鹽陀僧  味鹹苦辛平無毒，主目赤淚出膚眵暗。蜜  味鹹辛平有小毒，
主久痢五痔，金瘡，面上瘢，面膏藥用之。桃花石  味甘溫無毒，
主大腸中冷膿血痢，久服，令人肌熱能食。珊瑚  味甘平無毒，主宿血，去目中，
鼻，未吹鼻中，生南海。石花  味甘溫無毒，酒漬，服主腰腳風冷，與殷孽同，
一名乳花。石味甘溫無毒，酒漬，服與殷孽同，一名乳，一名逆石。

2=標題= 玉石部下品（三十一味）
青琅玕  味辛平無毒主身痒，火瘡癰傷，白禿疥瘙，死肌浸淫在皮膚中煮鍊服之，
起陰氣，可化為丹，一名石珠，一名青珠，生蜀郡平澤，採無時。
礜石  味辛甘大熱，生溫，熟熱，有毒，主寒熱鼠蝕瘡，死肌風痺，腹中堅癖，
邪氣，除熱明目下氣，除膈中熱，止消渴，益肝氣，破積聚，痼冷腹痛，去鼻中息肉，
久腹令人筋攣，火鍊百日，一刀圭，不鍊服則殺人及百獸，一名青分石，一名立制石，
一名固羊石，一名白礜石，一名太白石，一名澤乳，一名食鹽，生漢中山谷及少室，
採無時。特生礜石  味甘溫有毒，主明目利耳，腹內絕寒，破堅結及鼠，
殺百蟲惡獸，久服延年，一名蒼礜石，一名鼠毒，生西域採無時。握雪礜石
味甘溫無毒，主痼冷積，輕身延年，多食令人熱。方解石味苦辛，大寒無毒，
主胸中留熱結氣，黃疸通血，去蠱毒，一名黃石，生方山，採無時。
瘡石味甘平有毒，主寒熱下氣蝕，殺禽獸，生西域採無時。土陰孽  味鹹無毒，
主婦人陰蝕，大熱乾痂，生高崖上之陰，色白如脂，採無時。代赭  味苦甘寒無毒，
主鬼疰賊風蠱毒，殺精物惡鬼，腹中毒邪氣，女子赤沃漏下帶下百病，產難胞衣不出，
墮胎，養血氣，除五藏血中熱血痺血瘀，大人小兒驚氣入腹，及陰痿不起一名須丸，
一名血師，生齊國山谷，赤紅青色如雞冠，有染瓜甲不汽者良，採無時。鹵鹹
味苦鹹寒無毒，主大熱消渴狂煩，除邪及下蠱毒，柔肌膚，去五藏腸胃留熱，
結氣心下，堅食已嘔逆喘蒲，明目目痛，生河東鹽池。大鹽  味甘鹹寒無毒，
主腸胃結熱喘逆，胸中病令人吐，生邯鄲及河東池澤。戎鹽  味鹹寒無毒，
主明目目痛，益氣堅肌骨，去毒蠱，心腹痛溺血吐血齒舌血出，
一名胡鹽生胡鹽山及西羌北地酒泉福祿城東南角北海青，南海赤，十月採。白堊
味苦辛溫無毒主女子寒熱，癥瘕月閉，積聚，陰腫痛，漏下無子洩痢不可久服，
傷五藏令人羸瘦，一名白善，生邯鄲山谷，採無時。鈆丹  味辛微寒，主吐逆胃反，
驚癲疾，除熱下氣，止小便，利除毒熱臍攣，金瘡溢血，鍊化還成丸光，
久服通神明，一名鈆華生於鉛，生蜀郡平澤。粉錫  味辛寒無毒，主伏尸毒螫，
殺三蟲，去瘕，療惡瘡，墮胎，止小便利一名解錫。錫銅鏡鼻  主女子血閉，
癥瘕伏腸，絕孕及伏尸邪氣，生桂陽山谷。銅弩牙  主婦人產難，血閉，月水不通，
陰陽隔塞。金牙  味鹹無毒，主鬼疰毒蠱諸疰，生蜀郡，如金色者良。石灰
味辛溫主疽瘍疥瘙熱氣，惡瘡癩疾，死肌墮眉殺痔蟲，去黑子息肉，療髓骨疽，
一名惡灰，一名希灰，生中山川谷。
冬灰   味辛微溫主黑子去鉞息肉疽蝕疥瘙一名藜灰，生玄谷川澤。
鍜灶灰主癥瘕堅積，去邪惡氣。伏龍肝  味辛微溫，主婦人崩中吐血，止欬逆，止血，
消癰腫毒氣。東壁土主下部瘡脫肛。紫鉚騏驎竭  味甘鹹平有小毒，主五藏邪氣帶下，
止痛破積血金瘡生肉，與騏驎竭二物大同小異。砂  味鹹苦辛溫有毒，不宜多服，
主積聚，破結血爛胎，止痛下氣，療欬嗽宿冷，去惡肉，生好肌，柔金銀可為銲藥，
出西戎，形如牙，消光淨者良，驢馬藥亦用。薑石  味鹹寒無毒，
主熱豌豆瘡丁毒等腫，生土石間狀如薑，有五種色，白者最良，所在有之，
以爛不磣者好，齊州歷城東者良。赤銅屑  以醋和如麥飯，袋盛，
先刺腋下出血封之攻腋臭，神效，又熬使極熱，投酒中服五合，日三，主賊風反折，
又燒赤銅五斤內酒二斗中百遍，服同前，主賊風甚驗。銅石  味酸寒有小毒，
主丁腫惡瘡驢馬脊瘡臭腋，石上水磨取汁塗之，其丁腫，末之，傅瘡上良。
白瓷瓦屑平無毒，主婦人帶下白崩，止嘔吐逆，破血止血，水磨塗瘡滅瘢，定州者良，
餘皆不如。烏古瓦  寒無毒，以水煮及漬汁飲，止消渴，取屋上年深者良。
石鷰以水煮汁飲之，主淋有效，婦人難產，兩手各把一枚，立驗，出零陵。
梁上塵  主腹痛噎中惡鼻小兒軟瘡。

2=標題= 草部上品之上（四十味）
青芝  味酸平，主明目，補肝氣，安精魂，仁恕，久食，輕身不老，延年神仙，
一名龍芝，生泰山。赤芝  味苦平，主胸腹結，益心氣補中，增智惠不忘，久食，
輕身不老，延年神仙，一名丹芝，生霍山。黃芝  味甘平，主心腹五邪益脾氣安神，
忠信和樂，久食，輕身不老，延年神仙，一名金芝，生嵩山。白芝  味辛平，
主欬逆上氣，益肺氣，通利口鼻，強志意勇悍，安魄，久食，輕身不老，延年神仙，
一名玉芝，生華山。黑芝  味鹹平，主癃利水道，益腎氣，通九竅聰察，久食，
輕身不老，延年神仙，一名玄芝，生常山。紫芝  味甘溫，主耳聾，利關節，
保神益精氣，堅筋骨，好顏色，久服，輕身不老延年，一名木芝，生高夏山谷，
六芝皆無毒，六月八月採。赤箭  味辛溫主殺鬼精物蠱毒惡氣，消癰腫下支滿疝下血，
久服，益氣力，長陰，肥健輕身增年，一名離母，
一名鬼督郵生陳倉川谷雍州及太山少室。三月四月八月採根暴乾。天門冬  味苦甘平，
大寒無毒，主諸暴風濕偏痺，強骨髓，殺三蟲，去伏尸，保定肺氣，去寒熱，養肌膚，
益氣力，利小便，冷而能補，久服輕身，益氣延年，不飢，一名顛勒，生奉高山谷，
二月三月七月八月採根暴乾。麥門冬  味甘平微寒無毒，主心腹結氣，傷中傷飽，
胃絡絕羸瘦短氣，身重目黃，心下支蒲，勞客熱，口乾燥渴，止嘔吐，愈痿，
強陰益精，消榖調中，保神定肺氣，安五藏令人肥健美顏色，有子，久服，
輕身不老不飢，秦名羊韭，齊名愛韭，楚名馬韭，越名羊耆，一名禹葭，
一名禹餘糧葉如韭，冬夏長生，
生函谷川谷及堤肥土石間久廢處二月三月八月十月採，陰乾。朮  味苦甘溫無毒，
主風寒濕痺，死肌痙疽，止汗除熱消食，主大風在身面，風眩頭痛，目淚出，消痰水，
逐皮間，風水結腫，除心下急滿及霍亂吐下不止，利腰臍間血，益津液暖胃消穀，
嗜食作煎餌，久服，輕身延年不飢，一名山薊，一名山薑，一名山連，
生鄭山山谷漢中南鄭二月三月八月九月採根暴乾。女萎萎蕤味甘平無毒，主中風暴熱，
不能動搖，跌筋結肉諸不足，心腹結氣，虛熱濕毒腰痛，莖中寒，及目痛眥爛淚出，
冬服，去面黑酐，好顏色潤澤輕身不老，一名熒，一名地節，一名玉竹，一名馬薰，
生太山山谷及丘陵，立春後採陰乾。黃精  味甘平無毒，主補中益氣除風濕，安五藏，
久服，輕身延年不飢，一名重樓，一名菟竹，一名雞格，一名救窮，一名鹿竹，
生山谷，二月採根陰乾。乾地黃  味甘苦寒無毒，主折跌絕筋傷中，逐血痺，
填骨髓長肌肉，作湯除寒熱積聚，除痺，主男子五勞七傷，女子傷中胞，漏下血，
破惡升血，溺血，利大小腸，去胃中宿食飽力斷絕，補五藏內傷不足，通血，
益氣力，利耳目，生者尤良。生地黃  大寒，主婦人崩中血不止，及產後血上薄，
心悶絕，傷身胎動，下血，胎不落，墮墜踠折，瘀血留血，鼻吐血，皆擣飲之，
久服，輕身不老，一名地髓，一名芐，一名芑，生咸陽川澤黃土地者佳，
二月八月採根陰乾。昌蒲  味辛溫無毒，主風寒濕痺，欬逆上氣，開心孔，
補五藏通九竅，明耳目，出音聲，主耳聾癰瘡，溫腸胃，止小便利四肢濕痺，
不得屈伸，小兒溫，身積熱不解，可作浴湯，久服，輕身聰耳明目，不忘不迷惑延年，
益心智，高志不老，一名  陽，生上洛池澤及蜀郡嚴道，一寸九節者良，靈根不可用，
五月十二月採根陰乾。遠志  味苦溫無毒，主欬逆傷中，補不足，除邪氣，
利九竅益智惠，耳目聰明不忘，強志倍力，利丈夫，定心氣，止驚悸，益精，
去心下膈氣，皮膚中熱，面目黃，久服，輕身不老，好顏色延年，葉名小草，
主益精補陰氣，止虛損夢洩，一名棘菀，一名葽繞，一名細草，生太山及冤句川谷，
四月採根葉陰乾。澤瀉  味甘鹹寒無毒，主風寒濕痺乳難，消水養五藏益氣力肥健，
補虛損五勞，除五藏痞滿，起陰氣，止洩精，消渴淋瀝逐膀胱三膲停水，久服，
耳目聰明，不飢延年，輕身面生光，能行水上，肩鵲云多服病人眼，一名水瀉，
一名及瀉，一名芒芋，一名鵠瀉，生汝南池澤，五月六月八月採根陰乾。葉
味鹹無毒，主大風，乳汁不出，產難，強陰氣，久服輕身，五月採。實  味甘無毒，
主風痺消渴，益腎氣，強陰補不足，除邪濕，久服，面生光，令人無子，
九月採。署預  味甘溫平無毒，主傷中補虛羸，除寒熱邪氣，補中益氣力，長肌肉，
主頭面遊風風頭眼眩下氣，止腰痛，補虛勞羸瘦，充五藏除煩熱強陰，多服耳目聰明，
輕身不飢延年，一名山芋，秦楚名玉延，鄭越名土藷生嵩高山谷，二月八月採根暴乾。
菊花  味苦甘平無毒，主風頭頭眩腫痛，目欲脫淚出，皮膚死肌惡風濕痺，
療腰痛去來陶陶，除胸中煩熱，安腸胃，利五，調四肢，久服，利血氣，
輕身耐老延年，一名節華，一名日精，一名女節，一名女華，一名女莖，一名生，
一名周盈，一名傳延年，一名陰成，生雍州川澤及田野，正月採根，三月採葉，
五月採莖，九月採花，十一月採實，皆陰乾。甘草  味甘平無毒，
主五藏六腑寒熱邪氣堅筋骨，長肌肉倍力，金瘡解毒溫中下氣，煩滿短氣，傷藏欬嗽，
止渴，通經，利血氣，解百藥毒，為九土之精安和七十二種石，一千二百種草，
久服，輕身延年，一名蜜甘，一名美草，一名蜜草，一名蕗草，
生河西川谷積沙山及上，邵二月八月除日採根暴乾，十日成。
人參味甘微寒微溫無毒，主補五藏，安精神，定魂魄，止驚悸，除邪氣，
明目開心益智，療腸胃中冷，心腹鼓痛，胸脅逆滿，霍亂吐逆，調中止消渴，通血，
破堅積，令人不忘，久服，輕身延年，一名人銜，一名鬼蓋，一名神草，一名人微，
一名土精，一名血參，如人形者有神，生上黨山谷及遼東，二月四月八月上旬採根，
竹刀刮暴乾，無令見風。石斛  味甘平無毒，主傷中，除痺下氣，補五藏虛勞羸瘦，
強陰益精，補內絕不足，平胃氣，長肌肉，逐皮膚邪熱疿氣，腳膝疼冷痺弱，久服，
厚腸胃，輕身延年，定志除驚，一名林蘭，一名禁生，一名杜蘭，一名石遂，
生六安山谷水傍石上，七月八月採莖陰乾。牛膝  為君，味苦酸平無毒，
主寒濕痿痺四肢拘攣膝痛不可屈伸，逐血氣傷熱火爛墮胎，療傷中少氣，男子陰消，
老人失溺，補中續絕填骨髓，除腦中痛及腰脊痛，婦人月水不通血結，益精利陰氣，
止髮白，久服，輕身耐老，一名百倍，生河內川谷及臨朐二月八月十月採根陰乾。
卷柏味辛甘溫平微寒無毒，主五藏邪氣，女子陰中寒，熱痛，癥瘕血閉絕子，
止欬逆，治脫肛，散淋結頭中風眩痿厥，強陰益精，久服，輕身和顏色，令人好容體，
一名萬歲，一名豹足，一名求股，一名交時，生常山山谷石間，五月七月採陰乾。
細辛  味辛溫無毒，主欬逆頭痛腦動，百節拘攣，風濕痺痛，死肌溫中下氣，
破痰利水道，開胸中，除喉痺  鼻風癲疾，下乳結汁不出，血不行，安五藏，
益肝膽，通精氣，久服，明目利九竅，輕身長年，一名小辛，生華陰山谷，
二月八月採根乾。獨活  味苦甘平微溫無毒，主風寒所擊，金瘡止痛，賁肫痊，
女子疝瘕，療諸賊風，百節痛風，無久新者，久服，輕身耐老，一名羌活，一名羌青，
一名護羌使者，一名胡王使者，一名獨搖草，此草得風不搖，無風自動，
生雍州川谷或隴西南安，二月八月採根暴乾。升麻  味甘苦平微寒無毒，主解百毒，
殺百精老物殃鬼，辟溫疫瘴氣邪氣蠱毒，入口皆吐出，中惡腹痛，時氣毒癘，
頭痛寒熱，風腫諸毒，喉痛口瘡，久服不夭，輕身長年，一名周麻，生益州山谷，
二月八月採根日乾。延胡  為君味苦平微寒無毒，主心腹，去腸胃中結氣，飲食積聚，
寒熱邪氣，推陳致新，除傷寒心下煩熱，諸痰熱結實，胸中邪逆，五藏間遊氣，
大腸停積水脹，及濕痺拘攣，亦可作浴湯，久服，輕身，明目益精，
一名地薰一名山菜，一名茹草，葉名芸蒿，辛香可食，生弘農川谷及冤句，
二月八月採根暴乾。防葵  味辛甘苦寒無毒，主疝瘕腸洩，膀胱熱結，溺不下，欬逆，
溫瘧癲驚邪狂走，療五藏虛氣，小腹支滿，脹口乾，除腎邪強志，久服，堅骨髓，
益氣輕身，中火者不可服，令人恍惚見鬼，一名梨蓋，一名房慈，一名爵離，
一名農果，一名利茹，一名方蓋，生臨淄川谷及嵩高太山少室，三月三日採根暴乾。
蠡實  味苦酸平無毒，主益氣充肌膚，明目聰慧先知，久服，不飢不老輕身，
生少室山谷，八月九月採實日乾。菴子味苦寒微溫無毒，主五藏瘀血，
腹中水氣臚脹留熱，風寒濕痺，身體諸痛，療心下堅，膈中寒熱周痺，婦人月水不通，
消食明目，久服，輕身延年不老，驅驉食之神仙，生雍州川谷，亦生上黨及道邊，
十月採實陰乾。薏苡仁  味甘微寒無毒，主筋急拘攣，不可屈伸，風濕痺下氣，
除筋骨邪氣不仁，利腸胃，消水腫，令人能食，久服，輕身益氣，其根下三蟲，
一名解蠡，一名屋，一名起實，一名贛，生真定平澤及田野，八月採實採根無時。
車前子  味甘鹹寒無毒，主氣癃，止痛，利水道小便，除濕痺，男子傷中，女子淋瀝，
不欲食，養肺強陰益精，令人有子，明目療赤痛，久服，輕身耐老。及根味甘寒，
主金瘡，止血鼻，瘀血血瘕，下血，小便赤，止煩下氣，除小蟲，一名當道，
一名，一名蝦  衣，一名牛遺，一名勝寫，生真定平澤丘陵阪道中，
五月五日採陰乾。菥子味辛微溫無毒，主明目，目痛淚出，除痺，補五藏益精光，
療心腹腰痛，久服，輕身不老，一名薎菥，一名大蕺，一名馬辛，一名大薺，
生咸陽川澤及道傍，四月五月採暴乾。茺蔚子味辛甘微溫微寒無毒，主明目益精，
除水氣，療血逆大熱頭痛心煩，久服輕身。莖主癮疹（上音陰下音診）癢，
可作浴湯，一名益母，一名益明，一名大札，一名貞蔚，生海濱池澤，五月採。
木香味辛溫無毒，主邪氣辟毒疫溫鬼，強志，主淋露療氣劣，肌中偏寒，主氣不足，
消毒殺鬼精物，溫瘧蠱毒，行藥之精，久服，不夢寤魘寐，輕身玫神仙，一名蜜香，
生永昌山谷。龍膽  味苦寒大寒無毒，主骨間寒熱，驚邪氣，續絕傷，
定五藏殺蠱毒，除胃中伏熱，時氣溫熱，熱洩下痢，去腸中小蠱，益肝膽氣止驚愓，
久服，益智不忘，輕身耐老，一名陵游，生齊朐山谷及句，
二月八月十一月十二月採根陰乾。菟絲子味辛甘平無毒，主續絕傷，補不足，
益氣力肥健，汁去面，養肌強陰，堅筋骨，生莖中寒精自出溺有餘瀝，口苦燥渴，
寒血為積，久服，明目輕身延年，一名菟盧，一名菟縷，一名蓎蒙，一名玉女，
一名赤網，一名菟纍，生朝鮮川澤田野蔓延草木之上色黃而細為赤網色淺而大為菟纍，
九月採實暴乾。巴戟天味辛甘微溫無毒，主大風邪氣，陰痿不起，強筋骨，
安五藏補中增志益氣，療頭面遊風，小腹及陰中相引痛，下氣，補五勞益精利男子，
生巴郡及下邳山谷，二月八月採根陰乾。白英  味甘寒無毒，
主寒熱八疸消渴補中益氣，久服，輕身延年，一名穀菜，一名白草，生益州山谷，
春採葉，夏採莖，秋採花，冬採根。白蒿  甘平無毒，主五藏邪氣，風寒濕痺，
補中益氣，長毛髮令黑，療心懸少食常飢，久服，輕身，耳目聰明不老。

2=標題= 草部上品之下（三十八味）
肉蓯蓉  味甘酸鹹微溫無毒主五勞七傷補中，除莖中寒熱痛養五藏強陰益精氣多子，
婦人癥瘕，除膀胱邪氣腰痛止痢久服，輕身，生河西山谷及代郡門五月五日採陰乾。
地膚子  味苦寒無毒，主膀胱熱利小便，補中益精氣，去皮膚中熱氣散惡瘡疝瘕，
強陰，久服，耳目聰明輕身耐老，使人潤澤，一名地葵，一名地麥，
生荊州平澤及田野，八月十日採實陰乾。忍冬  味甘溫無毒，主寒熱身腫，久服，
輕身長年益壽，十二月採陰乾。疾藜子味苦辛溫微寒無毒，主惡血破癥結積聚，
喉痺乳難，身體風癢頭痛欬逆，傷肺肺痿，止煩下氣，小兒頭瘡癰腫陰，
可作摩粉其葉主風癢可煮以浴久服，長肌肉明目輕身一名旁通，一名屈人，一名止行，
一名羽，一名升推，一名即，一名茨，生馮翊平澤或道傍，七月八月採實暴乾。
防風  味甘辛溫無毒，主大風頭眩痛惡風，風邪目盲無所見，風行周身，
骨節疼痺煩滿，脅痛脅風，頭面去來，四肢攣急，字乳金瘡內痙，久服輕身，
葉主中風熱汗出，一名銅芸，一名面草，一名百枝，一名屏風，一名蕑根，一名百蜚，
生沙菀川澤及邯鄲琅邪上蔡，二月十月採根暴乾。石龍芻  味苦微寒微溫無毒，
主心腹邪氣小便不利，淋閉風濕鬼疰惡毒，補內虛不足痞滿身無潤澤出汗，
除莖中熱痛殺鬼疰惡毒氣，久服，補虛羸，輕身，耳目聰明，延年，
一名龍鬚一名草續斷，一名龍朱，一名龍華，一名懸，一名草毒，九節多味者良，
生梁州山谷濕地，五月七月採莖暴乾。絡石  味苦溫微寒無毒，主風熱，死肌癰傷，
口乾舌焦，癰腫不消喉舌腫不通水漿不下，大驚入腹，除邪氣養腎，主腰髖痛，
堅筋骨，利關節，久服，輕身明目，潤澤好顏色不老延年通神，一名石鯪，一名石磋，
一名略石，一名明石，一名領石，一名懸石，
生太山川谷或石山之陰或高山巖石上或生人間正月採。千歲虆  汁味甘平無毒，
主補五藏益氣，續筋骨，長肌肉，去諸痺，久服，輕身不飢耐老通神明，一名虆蕪，
生太山川谷。黃連  味苦寒微寒無毒，主熱氣，目痛眥傷淚出，明目，腸澼腹痛下痢，
婦人陰中腫痛，五臟冷，熱久下洩澼膿血，止消渴大驚，除水利骨，調胃厚腸，
益膽療口瘡，久服，令人不忘，一名王連，生  陽川谷及蜀郡太山，二月八月採。
沙參味苦微寒無毒，主血積驚氣，除寒熱補中益肺氣，
療胃痺心腹痛結熱邪氣頭痛皮間邪熱安五苭補中，久服利人一名知母，一名苦心，
一名志取，一名虎鬚一名白參，一名識美，一名文希，生河內川谷及冤句般陽續山，
二月八月採根暴乾。丹參  味苦微寒無毒，主心腹邪氣，腸鳴幽幽如走水寒熱積聚，
破癥除瘕，止煩滿，益氣養血，去心腹痼疾結氣，腰脊強痺，除風邪留熱，久服利人，
一名蟬草，一名赤參，一名木羊乳，生桐柏山川谷及太山，五月採根暴乾。
王不留行味苦甘平無毒，主金瘡止血，逐痛出刺，除風痺內寒，
止心煩鼻癰疽惡瘡乳，婦人產難，久服，輕身耐老增壽，生太山山谷二月八月採。
藍實  味苦寒無毒，主解諸毒，殺蠱蚑疰鬼螫毒，久服，頭不白輕身，
其葉汁殺百藥毒，解狼毒射罔毒，其莖葉可以染青，生河內平澤。景天
味苦酸平無毒，主大熱火瘡，身熱煩邪惡氣諸蠱毒痂  寒熱風痺諸不足，
花主女人漏下赤白，輕身明目，久服，通神不老，一名戒火，一名火母，一名救火，
一名據火，一名慎火，生太山川谷，四月四日七月七日採陰乾。天名精  味甘寒無毒，
主瘀血血瘕欲死，下血止血，利小便，除小蟲，去痺，除胸中結熱，止煩渴，
逐水大吐下，久服，輕身耐老，一名麥句薑，一名蝦  藍，一名豕首，一名天門精，
一名玉門精，一名  顱，一名蟾蜍蘭，一名覲，生平原川澤，五月採。
蒲黃  味甘平無毒，主心腹膀胱寒熱，利小便，止血消瘀血，久服，輕身益氣力，
延年神仙，生河東池澤，四月採。香蒲  味甘平無毒，主五藏心下邪氣，口中爛臭，
堅齒明目聰耳，久服，輕身耐老，一名睢，一名醮，生南海池澤。蘭草  味辛平無毒，
主利水道，殺蠱毒，辟不祥，除胸中痰癖，久服，益氣輕身不老，通神明，一名水香，
生大吳池澤，四月五月採。決明子  味鹹苦甘平微寒無毒，
主青盲目淫膚赤白膜眼赤痛淚出，療唇口青，久服，益精光輕身，生龍門川澤，
石決明生豫章，十月十日採陰乾百日。芎藭  味辛溫無毒，主中風入腦，頭痛寒痺，
筋攣緩急，金瘡，婦人血閉無子，除腦中冷動，面上遊風去來，目淚出，多涕唾，
忽忽如醉，諸寒冷氣，心腹堅痛，中惡卒急腫痛脅風痛，溫中內寒，一名胡窮，
一名香果，其葉名蘼蕪生武功川谷斜谷西嶺，三月四月採根暴乾。蘼蕪  味辛溫無毒，
主欬逆，定驚氣，辟邪惡，除蠱毒鬼疰，去三蟲，久服通神，主身中老風，
頭中久風風眩，一名薇蕪，一名茳蘺，芎藭苖也，生雍州川澤及冤句，
四月五月採葉暴乾。續斷  味苦辛微溫無毒主傷寒，補不足，金瘡癰傷折跌續筋骨，
婦人乳難，崩中漏血金瘡血內漏，止痛生肌肉，及踠傷惡血腰痛，關節緩急，久服，
益氣力，一名龍豆，一名屬折，一名接骨，一名南草，一名槐生常山山谷，
七月八月採陰乾。雲實  味辛苦溫無毒主洩痢腸澼，殺蠱蠱毒，去邪惡結氣止痛，
除寒熱消渴，花主見鬼精物，多食令人狂走，殺精物下水燒之致鬼久服，
輕身通神明益壽，一名真實，一名雲英，一名天豆，生河間川谷，十月採暴乾。
黃耆味甘微溫無毒，主癰疽久敗瘡，排膿止痛，大風癩疾，五痔鼠，補虛，
小兒百病婦人子藏風邪氣，逐五藏間惡血，補丈夫虛損，五勞羸瘦，止渴，腹痛洩痢，
益氣利陰氣，白水者冷補，其莖葉療渴及筋攣癰腫疽瘡，一名戴糝，一名戴椹，
一名獨椹，一名艾草，一名蜀脂，一名百本，生蜀郡山谷白水漢中，二月十日採陰乾。
徐長卿  味辛溫無毒，主鬼物百精蠱毒疫疾邪惡氣溫瘧，久服，強悍輕身益氣延年，
一名鬼督郵，生太山山谷及隴西，三月採。杜若  味辛微溫無毒，主胸脅下逆氣溫中，
風入腦戶，頭腫痛，多涕淚出，眩倒目，止痛除口臭氣，久服，益精明目輕身，
令人不忘一名杜蘅，一名杜連，一名白連，一名白芩，一名若芝，生武陵川澤及冤句，
二月八月採根暴乾。蛇床子  味苦辛甘平無毒，主婦人陰中腫痛，
男子陰痿濕癢除痺氣，利關節癲惡瘡，溫中下氣，令婦人子藏熱，男子陰強，久服，
輕身好顏色，令人有子，一名蛇粟，一名蛇米，一名虺床，一名思益，一名繩毒，
一名棗棘，一名牆靡，生臨淄川谷及田野五月採實陰乾。茵蔯蒿  味苦平微寒無毒，
主風，濕寒熱邪氣熱結黃疽，通身發黃，小便不利，除頭熱，去伏瘕，久服，
輕身益氣，耐老面白悅長年，白兔食之仙，生太山及丘陵坡岸上，五月及立秋採陰乾。
漏蘆  味苦鹹寒大寒無毒，主皮膚熱，惡瘡疽痔濕痺，下乳汁，止遺溺，
熱氣瘡癢如麻豆，可作浴湯，久服，輕身益氣，耳目聰明，不老延年，一名野蘭，
生喬山山谷，八月採根陰乾。茜根  味苦寒無毒，主寒濕風痺黃疽，補中止血，
內崩下血，膀胱不足，踒跌蠱毒，久服，益精氣輕身，可以染絳，一名地血，
一名茹藘，一名茅蒐，一名蒨，生喬山川谷，二月三月採根暴乾。飛廉  味苦平無毒，
主骨節熱，脛重酸疼，頭眩頂重，皮間邪風如蜂螫針刺魚子細起，熱瘡癰疽痔濕痺，
止風邪欬嗽，下乳汁，久服，令人身輕，益氣明目不老，可煮可乾，一名漏盧，
一名天薺，一名伏豬，一名飛輕，一名伏免，一名飛雉，一名本禾，生河內川澤，
正月採根，七月採花陰乾。營實  味酸溫微寒無毒，主癰疽惡瘡結肉，跌筋敗瘡，
熱氣陰蝕不瘳，利關節，久服，輕身益氣，根止洩痢腹痛，五藏客熱，
除邪逆氣疽癱諸惡瘡，金瘡傷撻，生肉復肌，一名牆薇，一名牆麻，一名牛棘，
一名牛勒，一名薔靡，一名山棘，生零陵川谷及蜀郡，八月九月採陰乾。薇銜
味苦平微寒無毒，主風濕痺歷節痛，驚吐舌，悸氣賊風鼠癰腫暴癥，逐水療痿厥，
久服，輕身明目，一名麋銜，一名承膏，一名承肌，一名無心，一名無顛，
生漢中川澤及冤句邯鄲，七月採莖華陰乾。五味子  味酸溫無毒，主益氣，欬逆上氣，
勞傷羸瘦，補不足，強陰，益男子精，養五藏除熱生陰中肌，一名會及，一名玄及，
生齊山山谷及代郡，八月採實陰乾。旋花  味甘溫無毒，主益氣，去面皯黑色媚好，
其根味辛，主腹中寒熱邪氣，利小便，久服，不飢輕身，一名筋根花，
一名金沸一名美草，生豫州平澤，五月採陰乾。白兔藿  味苦平無毒，
主蛇虺蜂蠆猘狗菜肉蠱毒鬼疰風疰諸大毒不可入口者，皆消除之，
又去血可末著痛上立消毒入腹者，煮飲之即解，一名白葛，生交州山谷。鬼督郵
味辛苦平無毒，主鬼疰卒忤中惡，心腹邪氣百精毒，溫瘧疫疾強腰腳，益膂力，
一名獨搖草。白花藤  味苦寒無毒，主解諸藥菜肉中毒，酒潰服之，主虛勞風勢，
生嶺南交州廣州平澤。

2=標題= 草部中品之上（三十七味）
當歸  味甘辛溫大溫無毒，主欬逆上氣，溫瘧寒熱，洗洗在皮膚中，婦人漏下絕子，
諸惡瘡瘍金瘡，煮飲之，溫中止痛，除客血內塞中風汗不出，濕痺中惡，
客氣虛冷，補五藏，生肌肉，一名乾歸，生隴西川谷，二月八月採根陰乾。
秦膠  味苦辛平微溫無毒，主寒熱邪氣，寒濕風痺，肢節痛，下水利小便，
療風無問久新，通身攣急，生飛烏山谷，二月八月根暴乾。黃芩  味苦平大寒無毒，
主諸熱黃疸腸澼洩痢，逐水下血閉，惡瘡疽蝕火瘍，療痰熱，胃中熱，小腹絞痛，
消穀利小腸，女子血閉淋露下血，小兒腹痛，一名腐腸，一名空腸，一名內虛，
一名黃文，一名經芩，一名婦，其子主腸澼膿血，生歸川谷及冤句，
三月三日採根陰乾。芍藥  味苦酸平微寒有小毒，主邪氣腹痛，除血痺，
破堅積寒熱疝瘕，止痛利小便益氣，通順血緩中，散惡血，逐賊血，去水氣，
利膀胱大小腸，消癰腫時行寒熱中惡，腹痛腰痛，一名白朮，一名餘容，一名犁食，
一名解倉，一名鋌，生中岳川谷及丘陵，二月八月採根暴乾。乾薑  味辛溫大熱無毒，
主胸滿欬逆上氣溫中，止血出汗，逐風濕痺，腸澼下痢寒冷，腹痛中惡，霍亂脹滿，
風邪諸毒，皮膚間結氣，止唾血，生者尤良。生薑  味辛微溫，主傷寒頭痛鼻塞，
欬逆上氣，止嘔吐，久服，去臭氣，通神明，生犍為川谷及荊州揚州，九月採。
本 味辛苦溫微溫微寒無毒，主婦人疝瘕，陰中寒腫痛，腹中急除風頭痛，
長肌膚，悅顏色，辟霧露潤澤，療風邪嚲曳金瘡，可作沐藥面脂實主風流四肢，
一名鬼卿，一名地新，一名微莖，生崇山山谷，正月二月採乾暴乾三十日成。
麻黃  味苦溫微溫無毒，主中風傷寒頭痛溫瘧，發表出汗，去邪熱氣，止欬逆上氣，
除寒熱，破癥堅積聚，五藏邪氣緩急風脅痛字乳餘疾，止好唾，通腠理，傷寒頭疼，
解肌洩邪惡氣，消赤黑斑毒，不可多服令人虛，一名卑相，一名龍沙，
一名卑鹽生晉地及河東，立秋採莖陰乾令青。葛根  味甘平無毒，
主消渴身大熱嘔吐諸痺起陰氣解諸毒，療傷寒中風頭痛，解肌發表出汗開腠理，
療金瘡止痛脅風痛，生根汁大寒，療消渴傷寒壯熱葛穀主下痢，十歲已上白葛，
燒以粉瘡，止痛斷血，葉主金瘡止血，花主消酒，一名雞齊根，一名鹿蒮，一名黃斤，
生汶山川谷，五月採根暴乾。前胡  味苦微寒無毒，主療痰滿，胸脅中痞，
心腹結氣風頭痛，去痰實下氣，治傷寒寒熱，推陳致新，明目益精，
二月八月採根暴乾。知母  味苦寒無毒，主消渴熱中，除邪氣，肢體浮腫，
下水補不足，益氣，療傷寒久瘧煩熱，脅下邪氣膈中惡及風汗內疸，多服令人洩，
一名蚔母，一名連母，一名野蓼，一名地參，一名水參，一名水浚，一名貨母，
一名蝭母，一名女雷，一名女理，一名兒章，一名鹿列，一名韭逢，一名兒踵草，
一名東根，一名水須，一名沈燔，一名，生河內川谷，二月八月採根暴乾。
大青  味苦大寒無毒，主療時氣頭痛，大熱口瘡，三月四月採莖陰乾。
貝母  味辛苦平微寒無毒，主傷寒煩熱淋瀝邪氣，疝瘕喉痺，乳難金瘡，風痙，
療腹中結實，心下滿，洗洗惡風寒，目眩項直欬嗽上氣，止煩熱渴出汗，安五臟，
利骨髓，一名空草，一名藥實，一名苦花，一名苦菜，一名勒母，生晉地，
十月採根暴乾。栝樓根  味苦寒無毒，主消渴身熱煩滿大熱，補虛安中續絕傷，
除腸胃中固熱八疸，身面黃唇乾口燥短氣，通月水，止小便利，一名地樓，一名果贏，
一名天瓜，一名澤姑，實名黃瓜，主胸痺，悅澤人面，莖葉療中熱傷暑，
生弘農川谷及山陰地入土深者良，生鹵地者毒，二月八月採根暴乾三十日成。
玄參味苦鹹微寒無毒，主腹中寒熱積聚，女子產乳餘疾，補腎氣，令人目明，
主暴中風傷寒，身熱支滿狂邪忽忽不知人，溫瘧洒洒，血瘕，下寒血，除胸中氣下水，
止煩渴散，散頸下核癰腫，心腹痛，堅癥定五臟，久服，補虛明目強陰益精，
一名重臺，一名玄臺，一名鹿腸，一名正馬，一名咸，一名端，生河間川谷及冤句，
三月四月採根暴乾。苦參  味苦寒無毒，主心腹結氣，癥瘕積聚，黃疸溺有餘瀝，
逐水，除癰腫，補中明目，止淚養肝膽氣，安五藏定志益精，利九竅，除伏熱腸澼，
止渴醒酒，小便黃赤，療惡瘡下部瘡，平胃氣，令人嗜食輕身，一名水槐，
一名苦識，一名地槐，一名菟槐，一名橋槐，一名白莖，一名虎麻，一名祿莖，
一名祿白，一名陵郎，生汝南山谷及田野，三月八月十月採根暴乾。石龍芮
味苦平無毒，主風寒濕痺心腹邪氣，利關節，止煩滿，平腎胃氣，補陰氣不足，
失精莖冷，久服，輕身明目不老，令人皮膚光澤有子，一名魯果能，一名地椹，
一名石能，一名彭根，一名天豆，生太山川澤石邊，五月五日採子，
二月八月採皮陰乾。石韋  味苦甘平無毒，主勞熱邪氣，五癃閉不通利小便水道，
止煩下氣，通膀胱滿，補五勞，安五藏，去惡風，益精氣一名石，一名石皮，
用之去黃毛，毛射人肺，令人欬，不可療，生華陰山谷石上，不聞水及人聲者良，
二月採葉陰乾。狗脊  味苦甘平微溫無毒，主腰背強，關機緩急，周痺寒濕膝痛，
頗利老人，療失溺不節，男子腳弱腰痛，風邪淋露少氣，目闇，堅脊利俛仰，
女子傷中關節重，一名百枝，一名強膂，一名扶蓋，一名扶筋，生常山川谷，
二月八月採暴乾。萆薢  味苦甘平無毒，主腰背痛，強骨節，風寒濕周痺惡瘡不瘳，
熱氣傷中恚怒，陰痿失溺，關節老血，老人五緩，一名赤節，生真定山谷，
二月八月採根暴乾。菝  味甘平溫無毒，主腰背寒痛風痺，益血氣，止小便利，
生山野，二月八月採根暴乾。通草  味辛甘平無毒，主去惡蟲，除脾胃寒熱，
通利九竅，血關節令人不忘，療脾疸常欲眠心煩噦出音聲，
療耳聾散癰腫諸結不消及金瘡惡瘡鼠踒折  鼻息肉墮胎，去三蟲，一名附支，
一名丁翁，生石城山谷及山陽，正月採枝陰乾。瞿麥  味苦辛寒無毒，主關格諸癃結，
小便不通，出刺，決癰腫明目去翳，破胎墮子，下閉血，養腎氣，逐膀胱邪逆，
止霍亂，長毛髮，一名巨句麥，一名大菊，一名大蘭，生太山川谷，立秋採實陰乾。
敗醬  味苦鹹平微寒無毒，主暴熱火瘡赤氣疥瘙疽痔馬鞍熱氣，
除癰腫浮腫結熱風痺不足，產後腹痛，一名鹿腸，一名鹿首，一名馬草，一名澤敗，
生江夏川谷，八月採根暴乾。白芷  味辛溫無毒，主女人漏下赤白，血閉陰腫，
寒熱風頭，侵目淚出，長肌膚潤澤，可作面脂，療風邪，久渴吐嘔，兩脅滿，風痛，
頭眩目癢，可作膏藥面脂潤顏色，一名芳香，一名白，一名，一名莞，一名符籬，
一名澤芬，葉名蒿麻，可作浴 湯，生河東川谷下澤，二月八月採根暴乾。
杜蘅  味辛溫無毒，主風寒欬逆，香人衣體，生山谷，三月三日採根熟洗暴乾。
紫草  味苦寒無毒，主心腹邪氣五疸，補中益氣，利九竅，通水道，療腹腫脹滿痛，
以合膏，療小兒瘡及面，一名紫丹，一名紫芙，生碭山山谷及楚地，
三月採根陰乾。紫菀  味苦辛溫無毒，主欬逆上氣，胸中寒熱結氣，去蠱毒痿厥，
安五藏，療欬唾膿血，止喘悸，五勞體虛補不足，小兒驚一名紫蒨一名青菀，
生房陵山谷及真定邯鄲，二月三月採根陰乾。白鮮  味苦鹹寒無毒，
主頭風黃疸欬逆淋瀝，女子陰中腫痛，濕痺死肌不可屈伸起止行步，療四肢不安，
時行腹中大熱飲水欲走大呼，小兒驚，婦人產後餘痛，生上谷川谷及冤句，
四月五月採根陰乾。白薇  味苦鹹平大寒無毒，主暴中風身熱支滿，忽忽不知人，
狂惑邪氣，寒熱酸疼，溫瘧洗洗，發作有時，療傷中淋露，下水氣，利陰氣益精，
一名白幕，一名薇草，一名春草，一名骨美，久服利人，生平原川谷，
三月三日採根陰乾。耳實  味甘苦溫葉味苦辛微寒有小毒，
主風頭寒痛風濕周痺四肢拘攣痛惡肉死肌膝痛溪毒，久服，益氣，耳目聰明，
強志輕身，一名胡，一名地葵，一名葹，一名常思，生安陸川谷及六安田野，
實熟時採。茅根  味甘寒無毒，主勞傷虛羸補中益氣，除瘀血血閉寒熱，利小便，
下五淋，除客熱在腸胃，止渴堅筋，婦人崩中，久服利人，其苗主下水，一名蘭根，
一名茹根，一名地菅，一名地筋，一名兼杜，生楚地山谷里野，六月採根。
百合味甘平無毒，主邪氣腹脹心痛，利大小便，補中益氣，除浮腫脹，
痞滿寒熱通身疼痛，及乳難喉痺腫，止涕淚一名重葙，一名重邁，一名摩羅，
一名中逢花，一名強瞿，生荊州川谷，二月八月採根暴乾。酸漿  味酸平寒無毒，
主熱煩滿，定志益氣，利水道，產難，吞其實，立產，一名醋漿，
生荊楚川澤及人家田園中，五月採陰乾。紫參  味苦辛寒微寒無毒，主心腹積聚，
寒熱邪氣，通九竅，利大小便，療腸胃大熱，唾血$3血腸中聚血，癰腫諸瘡，
止渴益精，一名牡蒙，一名眾戎，一名童腸，一名馬行，生河西及冤句山谷，
三月採根火炙使紫色。女萎  味辛溫，主風寒洒洒，霍亂洩痢，腸鳴遊氣，
上下無常驚寒熱百病出汗，李氏本草云止下消食。淫羊藿  味辛寒無毒，
主陰痿絕傷，莖中痛利小便，益氣力，強志，堅筋骨，消瘰   赤癰，
下部有瘡洗出蟲，丈夫久服令人無子，一名剛前，生上邵陽山山谷。
蠡實味甘平溫無毒，主皮膚寒熱，胃中熱氣，風寒濕痺，堅筋骨，令人嗜食，
止心煩滿，利大小便，長肌肉肥大，久服輕身，花葉去白蟲療喉痺，多服冷人溏洩，
一名荔實，一名劇草，一名三堅，一名豕首，生河東川谷，五月採實陰乾。

2=標題= 草部中品之下（三十九味）
款冬  味辛甘溫無毒，主欬逆上氣善喘，喉痺，諸驚，寒熱邪氣消渴喘息呼吸，
一名橐吾，一名顆東，一名虎髮，一名菟奚，一名氏冬，生常山山谷及上黨水傍，
十一月採花陰乾。牡丹  味辛苦寒微寒無毒，主寒熱中風瘈瘲痙驚邪氣，
除癥堅瘀血留舍腸胃，安五藏，療癰瘡，除時氣頭痛客熱五勞勞氣頭腰痛風噤癲疾，
一名鹿韭，一名鼠姑，生巴郡山谷及漢中，二月八月採根陰乾。
防巳味辛苦平溫無毒，主風寒溫瘧熱氣諸除邪，利大小便，療火腫風腫，去膀胱熱，
傷寒寒熱邪氣，中風手腳攣急，止洩，散癰腫惡結諸蝸疥癬蟲瘡，通腠理，利九竅，
一名解離，文如車輻理解者良，生漢中川谷，二月八月採根陰乾。女菀  味辛溫無毒，
主風寒洗洗，霍亂洩痢，腸鳴上下無常處，驚寒熱百疾，療肺傷欬逆出汗，
久寒在膀胱，支滿飲酒，夜食發病，一名白菀，一名織女菀，一名茆，
生漢中川谷或山陽，正月二月採陰乾。澤蘭  味苦甘微溫無毒，主乳婦內，
中風餘疾，大腹水腫，身面四肢浮腫，骨節中水，金瘡癰腫瘡膿，產後金瘡內塞，
一名虎蘭，一名龍棗，一名虎蒲，生汝南諸大澤傍，三月三日採陰乾。
地榆  味苦甘酸微寒無毒，主婦人乳痛七傷，帶下十二病止痛除惡肉止汗，
療金瘡，止膿血諸惡瘡消酒，除消渴，補絕傷，產後內塞，可作金瘡膏，
生桐柏及冤句山谷，二月八月採根暴乾。王孫  味苦平無毒，主五藏邪氣，
寒濕痺四肢疼酸膝冷痛，療百病益氣，吳名白功草，楚名王孫，齊名長孫，一名黃孫，
一名黃，一名海孫，一名蔓延，生海西川谷及汝南城郭垣下。爵  味鹹寒無毒，
主腰脊痛不得著，俛仰艱難除熱可作浴湯，生漢中川谷及田野。白前味甘微溫無毒，
主  脅逆氣欬嗽上氣。百部  根微溫有小毒，主欬嗽上氣。王瓜  味苦寒無毒，
主消渴，內痺，瘀血月閉，寒熱酸疼益氣愈聾，療諸邪氣熱結鼠，
散癰腫留血婦人帶下不通，下乳汁，止小便數不禁，逐四肢骨節中水，療馬骨刺人瘡，
一名土瓜，生魯地平澤田野及人家垣牆間，三月採根陰乾。薺苨味甘寒無毒，
主解百藥毒。高良薑  大溫無毒，主暴冷胃中冷逆霍亂腹痛。
馬先蒿  味苦平無毒，主寒熱鬼疰中風濕痺女子帶下病無子，一名馬屎蒿，
生南陽川澤。蜀羊泉  味苦微寒無毒，主頭禿，惡瘡熱氣疥瘙痂癬蟲療齲齒，
女子陰中內傷，皮間實積一名羊泉，一名羊飴，生蜀邵川谷。積雪草  味苦寒無毒，
主大熱惡瘡，癰疽浸淫，赤熛皮膚赤身熱，生荊州川谷。惡實  味辛平無毒，
主明目補中，除風傷，根莖療傷寒寒熱汗出中風面腫消渴，熱中逐水，久服，
輕身耐老，生魯山平澤。莎草根  味甘微寒無毒，主除胸中熱，充皮毛，久服，
利人益氣，長鬚眉，一名薃，一名  莎，其實名緹，生田野，二月八月採。大小薊根
味甘溫，主養精保血，大薊主女子赤白沃安胎，止吐血鼻，令人肥健，五月採。
垣衣  味酸無毒，主黃疸，心煩欬逆，血氣暴熱在腸胃，金瘡內塞，久服，
補中益氣，長肌好顏色，一名昔邪，一名烏韭，一名垣贏，一名天韭，一名鼠韭，
生古垣墻陰或屋上，三月三日採陰乾。艾葉  味苦微溫無毒，主灸百病，可作煎，
止下痢吐血下部瘡婦人漏血，利陰氣，生肌肉，辟風寒，使人有子，一名水臺，
一名醫草，生田野，三月三日採暴乾，作煎勿令見風。水萍  味辛酸寒無毒，
主暴熱身痒，下水氣勝酒，長鬚髮，止消渴，下氣，以沐浴，生毛髮，久服輕身，
一名水花，一名水白，一名水蘇，生雷澤池澤，二月採暴乾。海藻  味苦鹹寒無毒，
主癭瘤氣頸下核，破散結氣，癰腫癥瘕，堅氣腹中上下鳴，下十二水腫，
療皮間積聚暴，留氣熱結，利小便，一名落首，一名藫，生東海池澤，七月採暴乾。
昆布  味鹹寒無毒，主十二種水腫癭瘤聚結氣瘡，生東海。葒草  味鹹微寒無毒，
主消渴去熱明目益氣，一名鴻，如馬蓼，而大，生水傍，五月採實。釐
味甘大溫無毒，主心腹大寒，溫中消榖，強胃氣，止洩痢，生江南池澤。
井中苔及萍  大寒，主漆瘡熱瘡水腫，井中藍殺野葛巴豆諸毒。草  味甘寒無毒，
主暴熱喘息，小兒丹腫，一名榮，生水傍。鳧葵味甘冷無毒，主消渴，去熱淋，
利小便，生水中，即莕菜也，一名接余，五月採。菟葵  味甘寒無毒，主下諸石五淋，
止虎蛇毒。鯉腸  味甘酸平無毒，主血痢，針灸瘡發洪血不可止者，傳之立已，
塗髮眉，生速而繁，生下濕地。蒟醬  味辛溫無毒，主下氣溫中破痰積，生巴蜀。
百根  味甘苦微寒無毒，主下氣止渴，去熱除虛勞補不足，酒浸若水者丸散兼用之，
出肅州巴西。蘿摩子  味甘辛溫無毒，主虛，
葉食之功同於子陸機云一名艽蘭幽州謂之雀瓢。白藥  味辛溫無毒主金瘡生肌，出原。
蘹香子  味辛平無毒，主諸霍亂及蛇傷。鬱金  味辛苦寒無毒，主血積下氣，
生肌止血破惡血血淋尿血金瘡。薑黃  味辛苦大寒無毒，主心腹結積疰忤下氣，
破血除風熱消癰腫，功力烈於鬱金。阿魏  味辛平無毒，主殺諸小蟲，去臭氣，
破癥積，下惡氣，除邪鬼蠱毒，生西蕃及崑崙。

1=標題= 千金翼方卷第三

本草中

2=標題= 草部下品之上三十五味
大黃（將軍）味苦寒大寒無毒，主下瘀血，血閉寒熱破癥瘕積聚留飲宿食，
蕩滌腸胃，推陳致新，通利水穀，調中化食，安和五藏平胃下氣，除痰實腸間結熱，
心腹脹滿，女子寒血閉脹，小腹痛，諸老血留結，一名黃良，生河西山谷及隴西，
二月八月採根火乾。桔梗  味辛苦微溫有小毒，主胸脅痛如刀刺，
腹滿腸鳴幽幽驚恐悸氣，利五藏腸胃，補血氣，除寒熱風痺，溫中消穀，療喉咽痛，
下蠱毒，一名利如，一名房圖，一名白藥，一名梗草，一名薺苨，生蒿高山谷及冤句，
二月八月採根暴乾。甘遂  味苦甘寒大寒有毒，主大腹疝瘕腹滿，面目浮腫，
留飲宿食，破癥堅積聚，利水穀道，下五水散膀胱留熱皮中痞熱氣腫滿，一名甘，
一名陵，一名陵澤，一名重澤，一名主田，生中山川谷，二月採根陰乾。
葶藶味辛苦寒大寒無毒，主癥瘕積聚結氣，飲食寒熱破堅逐邪，通利水道，
下膀胱水伏留熱氣，皮間邪水上出，面目浮腫身暴中風熱疿痒，利小腹，久服令人虛，
一名丁歷，一名蕇蒿，一名大室，一名大適，生  城平澤及田野，
立夏後採實蔭乾得酒良。芫花  味辛苦溫微溫有小毒，主欬逆上氣，喉鳴喘，
咽腫短氣，蠱毒鬼瘧，疝瘕癰腫，殺蟲魚，消胸中痰水喜唾，水腫五水在五藏皮膚，
及腰痛下寒毒肉毒，久服，令人虛，一名去水，一名毒魚，一名杜芫，
其根名蜀桑根療疥瘡可用毒魚，生准源川谷，三月三日採花陰乾。
漆味苦辛微寒無毒，主皮膚熱大腹水氣四肢面目浮腫丈夫陰氣不足，利大小腸，
明目輕身，一名漆莖大戟苗也生太山川澤三月三日七月七日採莖葉陰乾。
大戟味苦甘寒大寒有小毒，
主蠱毒十二水腹滿急痛積聚中風皮膚疼痛吐逆頸腋癰腫頭痛發汗，利大小腸，
一名卬鉅，生常山，十二月採根陰乾。堯花  味苦辛寒微寒有毒，
主傷寒溫瘧下十二水，破積聚大堅癥瘕，蕩條腸胃中留癖飲食寒熱邪氣，利水道，
療痰飲欬嗽，生咸陽川谷及河南中牟，六月採花陰乾。旋復花
味鹹甘溫微溫冷利有小毒，主結氣脅下滿驚悸，除水去藏間寒熱，補中下氣，
消胸上痰結唾如膠漆心脅痰水膀胱留飲，風氣濕痺，皮間死肉，目中眵，利大腸，
通血，益色澤，一名戴椹，一名金沸草，一名盛椹，其根主風濕生平澤川谷，
五月採花日乾二十日成。吻  味辛溫有大毒，主金瘡乳中惡風欬逆上氣水腫，
殺鬼疰蠱毒，破癥積，除腳膝痺痛，四肢拘攣，惡瘡疥蟲，殺鳥獸，一名野葛，
折之青出者名固活，甚熱不入湯，生傳高山谷及會稽東野。藜蘆  味辛苦寒寒有毒，
主蠱毒欬逆洩痢腸澼頭瘍疥瘙惡瘡殺諸蟲毒，去死肌，
療噦逆喉痺不通鼻中息肉馬刀爛瘡，不入湯，一名苒，一名菼，一名山，
生太山山谷，三月採根陰乾。赭魁  味甘平無毒，主心腹積聚，除三蟲，生山谷，
二月採。及己  味苦平有毒主諸惡瘡疥痂蝕及牛馬諸瘡。
烏頭味辛甘溫大熱有大毒，主中風惡風洗洗出汗，除寒濕痺欬逆上氣，破積聚寒熱，
消胸上痰冷食不下心腹冷疾，臍間痛肩胛痛，不可俛仰，目不可久視又墮胎，
其汁煎之名射罔殺禽獸。
射罔  味苦有大毒尸疰癥堅及頭中風痺痛，一名奚毒，一名即子，一名烏喙。
烏喙  味辛微溫有大毒，主風濕丈夫腎濕陰囊痒，寒熱歷節，掣引腰痛，不能行步，
癰腫膿結，又墮胎，生朗陵山谷，正月二月採陰乾，長三寸以上為天雄。
天雄  味辛甘溫大毒，主大風寒濕痺，歷節痛，拘攣緩急破積聚邪氣金瘡，強筋骨，
輕身健行，療頭面風去來疼痛，心腹結積，關節重不能行步，除骨間痛，長陰氣，
強志，令人武勇力作不倦，又墮胎，一名白幕，生少室山谷，二月採根陰乾。
附子  味辛甘溫大熱有大毒，主風寒欬逆，邪氣溫中，金瘡，破癥堅積聚，血瘕，
寒濕踒躄拘攣，膝痛腳疼冷弱，不能行步，腰脊風寒心腹冷痛霍亂轉筋，
下痢赤白堅肌骨，強陰，又墮胎為百藥長，生犍為山谷及廣漢，冬月採為附子，
春採為烏頭。側子味辛大熱有大毒，主癰腫風痺歷節腰腳疼冷寒熱鼠，又墮胎。
羊躑躅  味辛溫有大毒，主賊風在皮膚中淫淫痛，溫瘧惡毒諸痺，邪氣鬼疰蠱毒，
一名玉支，生太行山川谷及准南山，三月採花陰乾。茵芋  味苦溫微溫有毒，
主五藏邪氣心腹寒熱，贏瘦如瘧狀，發作有時，諸關節風濕痺痛療久風流走四肢腳弱，
一名莞草，一名卑，共，生太山川谷，三月三日採葉陰乾。射干  味苦平微溫有毒，
主欬逆上氣，喉痺咽痛，不得消息，散結氣，腹中邪逆，食飲大熱，療老血在心脾間，
欬唾言語氣臭，散胸中熱氣，久服令人虛，一名烏扇，一名烏蒲，一名烏翣，
一名烏吹，一名草薑，生南陽川谷田野，三月三日採根陰乾。鳶尾  味苦平有毒，
主蠱毒邪氣鬼疰諸毒，破癥瘕積聚大水，下三蟲，療頭眩殺鬼魅，一名烏園，
生九疑山谷，五月採。貫眾  味苦微寒有毒，主腹中邪熱氣諸毒，殺三蟲去寸白，
破癥瘕，除頭風，止金瘡，花療惡瘡，令人洩，一名貫節，一名貫渠，一名百頭，
一名虎卷，一名扁符，一名伯萍，一名藥藻，止謂草鴟頭，生玄山山谷及冤句少室山，
二月八月採根陰乾。半夏  味辛平生微寒熟溫有毒，主傷寒寒熱，心下堅，下氣，
喉咽腫痛，頭眩  脹，欬逆腸鳴，止汗，消心腹  膈痰熱滿結，
欬嗽上氣心下急痛堅痞，時氣嘔逆，消癰腫，墮胎療痿黃，悅澤面目，
生令人吐熟令人下，用之湯洗令滑盡，一名守田，一名地文，一名水玉，一名示姑，
生槐里川谷，五月八日採根暴乾。由跋  主毒腫結熱。虎掌  味苦溫微寒有大毒，
主心痛寒熱，結氣積聚伏梁傷筋痿拘緩，利水道，除陰下濕，風眩，
生漢中山谷及冤句，二月八月採陰乾。莨宕子  味苦甘寒有毒，主齒痛出蟲，
肉痺拘急，使人健行，見鬼，療癲狂風顛倒拘攣，多食令人狂走，久服，
輕身走及奔馬強志益力通神，一名棋唐，一名行唐，生海濱川谷及雍州五月採子。
蜀漆味辛平微溫有毒，主瘧及欬逆寒熱，腹中癥堅痞結積聚邪氣，
蠱毒鬼疰療胸中邪結氣吐出之，生江林山川谷及蜀漢中常山苖，也五月採葉陰乾。
怕山  味苦辛寒微寒有毒，主傷寒寒熱，熱發溫瘧，鬼毒，
胸中痰結吐逆療鬼蠱往來水脹，洒洒惡寒，鼠，一名互章，生益州川谷及漢中，
八月採根陰乾。青葙子  味苦微寒無毒，主邪氣皮膚中熱風瘙身痒，
殺三蟲惡瘡疥蝨痔蝕下部瘡子名草決明，療唇口青，一名草蒿一名萋蒿，
生平谷道傍，三月採莖葉陰乾，五月六月採子。牙子  味苦酸寒有毒，
主邪氣熱氣疥瘙惡瘍瘡痔，去白蟲，一名狼牙，一名狼齒，一名狼子，一名犬牙，
生淮南川谷及冤句，八月採根暴乾，中濕腐爛生衣者殺人。白歛  味苦甘平微寒無毒，
主癰腫疽瘡，散結氣，止痛除熱，目中赤，小兒驚，溫瘧，女子陰中腫痛，下赤白，
殺火毒，一名菟核，一名白草，一名白根，一名崑崙，生衡山山谷，
二月八月採根暴乾。白及  味苦辛平微寒無毒，主癰腫惡瘡敗疽傷陰死肌，
胃中邪氣賊風鬼擊痱緩不收，除白癬疥蟲，一名甘根，一名連及草，
生北山川谷及冤句及越山。蛇含  味苦微寒無毒，主驚寒熱邪氣，除熱，
金瘡疽痔鼠惡瘡頭瘍，療心腹邪氣，腹痛濕痺，養胎，利小兒，一名蛇銜，
生益州山谷，八月採陰乾。草蒿  味苦寒無毒，主疥瘙痂痒惡瘡殺蝨，留熱在骨節間，
明目，一名青蒿，一名方潰，生華陰川澤。雚菌  味鹹甘平微溫有小毒，主心痛溫中，
去長蟲白蟯蟲蛇螫毒癥瘕諸蟲疽蝸去蚘蟲寸白惡瘡，
一名雚蘆生東海池澤及渤海章武，八月採陰乾。

2=標題= 草部下品之下（六十八味）
連翹  味苦平無毒主寒熱鼠瘰癰腫惡瘡癭瘤結熱蠱毒，去白蟲一名異翹，
一名蘭華，一名折根，一名軹，一名三廉，生太山山谷八月採陰乾。白頭翁
味苦溫無毒，有毒主溫瘧狂易寒熱，癥瘕積聚，癭氣，逐血止痛，療金瘡鼻$3，
一名野丈人，一名胡王使者，一名柰何草，生高山山谷及田野，四月採，亦療毒痢。
茹味  辛酸寒微寒有小毒，主蝕惡肉敗瘡死肌，殺疥蟲排膿惡血，
除大風熱氣善忘不樂去熱痺，破癥瘕，除息肉，一名屈据，一名離婁，生代郡川谷，
五月採根陰乾，黑頭者良。苦芺  微寒主面目通身漆瘡作灰療金瘡，大驗。
羊桃  味苦寒有毒主熛熱身暴赤色，風水積聚，惡瘍，除小兒熱，去五藏五水大腹，
利小便益氣，可作浴湯，一名鬼桃，一名羊腸，一名長楚，一名御戈，一名銚戈，
生山林川谷及生田野，二月採陰乾。羊蹄  味苦寒無毒，主頭禿疥瘙，除熱，
女子陰蝕浸淫疽痔殺蟲，一名東方，一名連蟲陸，一名鬼目，一名蓄，生陳留川澤。
鹿藿  味苦平無毒，主蠱毒女子腰痛不樂腸癰瘰瘍氣生汶山山谷。
牛扁  味苦微寒無毒，主身皮瘡熱氣可作浴湯殺牛蝨小蟲又療牛病，生桂陽川谷。
味苦寒無毒，主骨間諸痺，四肢拘攣疼酸膝寒痛，陰痿，短氣不足，腳腫，
生熊耳川谷及冤句立秋採。味酸溫有毒，主風瘙癮疹身痒滋痺，可作浴湯，一名董草，
一名芨生田野，春夏採葉，秋冬採莖根。味苦平無毒，主久欬上氣，喘，逆久寒，
驚悸痂疥白禿瘍氣，殺皮膚小蟲，可以染黃作金色，生青衣川谷，九月十月採。
夏枯草味苦辛寒無毒，主寒熱瘰鼠頭瘡，破癥散癭結氣腳腫濕痺，輕身，一名句，
一名乃東，一名燕面，生蜀郡川谷，四月採。鳥韭  味甘寒無毒，主皮膚往來寒熱，
利小腸膀胱氣，療黃疸金瘡內塞補中益氣，好顏色，生山谷石上。蚤休
味苦微寒有毒，主驚搖頭弄舌，熱氣在腹中癲疾癰瘡陰蝕，下三蟲，去蛇毒，
一名蚩休，生山陽川谷及冤句。虎杖  根微溫，主通利月水，破留血癥結。
石長生味鹹苦微寒有毒，主寒熱惡瘡大熱辟鬼氣不詳，下三蟲，一名丹草，
生咸陽山谷。鼠尾草  味苦微寒無毒，主鼠寒熱下痢膿血不止，白花者主白下，
赤花者主赤下，一名葝，一名陵翹，生平澤中，四月採葉，七月採花陰乾。
馬鞭草主下部瘡。胡桐淚 味鹹苦大寒無毒，主大毒熱心腹煩滿，水和服之取吐，
又主牛馬急黃黑汗，水研二三兩灌之，立瘥，又為金銀銲藥，
出肅州以西平澤及山谷中，
形似黃礬而堅實有夾爛木者云是胡桐樹滋淪入土石鹼囪地作之，
其樹高太皮葉似白楊青桐桑輩，故名胡桐木，堪器用，又名胡桐律，
西域傳云胡桐似桑而曲。馬勃  味辛平無毒，主惡瘡馬疥，一名馬生園中久腐。
雞腸草  主腫上小便利。蛇苺  汁大寒主胸腹大熱不止，療溪毒射工傷寒大熱，甚良。
苧根  寒，主小兒赤丹，其清苧汁療渴。菰根  大寒，主腸胃固熱消渴止小便利。
狼跂子  有小毒，主惡瘡蝸疥殺蟲魚。弓弩弦  主難產胞衣不出。
舂杵頭細糠主卒噎。敗天公  平，主鬼疰精魅。半天河  微寒，主鬼疰狂邪氣惡毒，
洗諸瘡用之。地漿  寒，主解中毒煩悶。敗蒲席  平，主筋溢惡瘡。
敗茹  平，主婦人崩中吐痢血不止，燒作灰，服之。敗鼓皮  平，主中蠱毒，
燒作灰，水服。屋遊  味甘寒，主浮熱在皮膚，往來寒熱，利小腸膀胱氣，
生屋上陰處，八月九月採。赤地利  味苦平無毒，主赤白冷熱諸痢，斷血破血，
帶下赤白生肌肉，所在山谷有之。赤車使者  味辛苦溫有毒，主風冷邪疰，蠱毒癥瘕，
五藏積氣。劉寄奴草  味苦溫，主破血下脹，多服令人痢，生江南。
三白草  味甘辛寒有小毒，主水腫腳氣，利大小便消痰破癖，除積聚消丁腫，
生池澤畔。牽牛子  味苦寒有毒，主下氣，療腳滿水腫，除風毒，利小便。
豬膏苺  味辛苦平無毒，主金瘡上痛，斷血生肉，除諸惡瘡消浮腫，擣封之，湯漬，
散傳，並良。紫葛  味甘苦寒無毒，主癰腫惡瘡，取根皮擣為末，醋和封之，
生山谷中，不入方用。蓖麻子  味甘辛平有小毒，主水癥，水研二十枚服之，吐惡沬，
加至三十枚，三日一服，瘥則止，又主風虛寒熱身體瘡癢浮腫尸疰惡氣，榨取油塗之，
葉主腳氣風腫不仁，擣蒸傳之。葎草  味甘苦寒無毒，主五淋，利小便，止水痢，
除瘧虛熱渴煮汁及生汁服之，生故墟道傍。格注草  味辛苦溫有大毒，
主蠱疰諸毒痛疼等，生齊魯山澤。獨行根  味辛苦冷有毒，主鬼疰積聚諸毒熱腫蛇毒，
水磨為泥封之，日三四，立瘥，水煮一二兩取汁服，吐蠱毒。狗舌草  味苦寒有小毒，
主蠱疥瘙殺小蠱。烏蘞苺味酸苦寒無毒，主風毒熱腫游丹蛇傷，擣傳井飲汁。
稀薟  味苦寒有小毒，主熱煩滿不能，食，生擣汁，服三四合，多則令人吐。
狼毒  味辛平有大毒，主欬逆上氣，破積聚食食寒熱，水氣，脅下積癖，
惡瘡鼠疽蝕鬼精蠱毒，殺飛鳥走獸，一名續毒，生秦亭山谷及奉高，
二月八月採根陰乾，陳而沈水者良。鬼臼  味辛溫微溫有毒，主殺蠱毒鬼疰精物，
辟惡氣不祥，逐邪解百毒，療欬嗽喉結風邪煩惑失魄妄見，去目中膚，殺大毒，
不入湯，一名爵犀，一名馬目毒公，一名九臼，一名天臼，一名解毒，
生九真山谷及冤句，二月八月採根。蘆根  味甘寒，主消渴客熱，止小便利。
甘蕉根  大寒，主癰腫結熱。扁蓄  味苦平無毒，主浸淫疥瘙疽痔，殺三蟲，
療女子陰蝕，生東萊山谷，五月採陰乾。酢漿草  味酸寒無毒，主惡瘡瘑，擣傅之，
殺諸小蟲，生道傍。實味苦平無毒，主赤白冷熱痢，散服飲之，吞一枚破癰腫。
蒲公草  味甘平無毒，主婦人乳癰腫水，煮汁飲之，及封之，立消，一名搆耨草。
商陸  味辛酸平有毒，主水脹疝瘕痺，熨除癰腫，
殺鬼精物療胸中邪氣水腫痿痺腹滿洪直，疏五藏散水氣如人形者有神，一名葛根，
一名夜呼，生咸陽川谷。女青  味辛平有毒，主蠱毒，逐邪惡氣殺鬼溫瘧，辟不祥，
一名雀瓢，蛇銜根也生朱崖八月採陰乾。水蓼  主蛇毒，擣傳之，絞汁服，
止蛇毒入內，心悶水煮漬捋腳消氣腫。角蒿  味辛苦平有小毒，主甘濕  諸瘡有蟲者。
昨葉何草  味酸平無毒，主口中乾痛水穀血痢止血，生上黨屋上知逢，初生一名瓦松，
夏採日乾。白附子  主心痛血痺面上百病行藥勢，生蜀郡，三月採。
鶴蝨  味苦平有小毒，主蚘蟯蟲，用之為散，以肥肉臛汁，服方寸匕，亦圓，
散中用生西戎。甑帶灰  主腹脹痛脫肛，煮汁服，
主胃反小便失禁不通及淋中惡尸疰金瘡刃不出。屐屧鼻繩灰水服，主噎哽心痛胸滿。
故麻鞋底  水煮汁服之，解紫石英發毒，又主霍亂吐下不止，
及解食牛馬肉毒腹脹吐痢不止。雀麥  味甘平無毒，主女人產不出，煮汁飲之，
一名蘥，一名鷰麥，生故墟野林下，葉似麥。筆頭灰  久者，主小便不通，小便數難，
陰腫中惡脫肛淋瀝，燒灰水服之。

2=標題= 木部上品（二十七味）
茯苓  味甘平無毒，主胸脅逆氣憂恚驚邪恐悸心下結痛寒熱煩滿欬逆口焦舌乾，
利小便，止消渴好唾大腹淋瀝膈中痰水水腫淋結，開胸腑調藏氣，伐腎邪，
長陰益氣力，保神守中，久服，安魂養神，不飢延年，一名伏菟，其有木根者名茯神。
茯神  平，主辟不祥，療風眩風虛五勞口乾，止驚悸多恚怒善忘，開心益智安魂魄，
養精神，生太山山谷大松下，二月八月採陰乾。琥珀  味甘平無毒，主安五藏，
定魂魄，殺精魅邪鬼，消瘀血，通五淋生永昌。松脂  味苦甘溫無毒，
主疽惡瘡頭瘍白禿疥瘙風氣，安五藏除熱胃中，伏熱咽乾消及風痺死肌，鍊之令白，
其赤者主惡痺，久服輕身不老延年，一名松膏，一名松肪，生太山山谷，六月採。
松實  味苦溫無毒，主風痺寒氣，虛羸少氣，補不足，九月採陰乾。松葉  味苦溫，
主風濕瘡，生毛髮，安五藏，守中不飢延年。松節  溫，主百節久風，風虛腳痺疼痛。
松根  白皮主辟穀不飢。柏實  味甘平無毒，主驚悸，安五藏，益氣除風濕痺，
療恍惚虛損，吸吸歷節腰中重痛，益血止汗，久服，令人潤澤美色，耳目聰明，
不飢不老，輕身延年，生太山山谷，柏葉尤良。柏葉  味苦微溫無毒，主吐血血，
利血崩中赤白，輕身益氣，令人耐寒暑，去濕痺止飢，四時各依方面採陰乾。
柏白皮  主火灼爛瘡，長毛髮。菌桂  味辛溫無毒，主百病，養精神，和頻色，
為諸藥先聘通使，久服，輕身不老，面生光華，媚好常如童子，
生交趾桂林山谷巖崖間，無骨正圓如竹，立秋採。牡桂  味辛溫無毒，主上氣欬逆，
結氣喉痺，吐吸心痛脅風脅痛，溫筋通，止煩出汗，利關節補中益氣，久服通神，
輕身不老，生南海山谷。桂  味甘辛大熱有小毒，主溫中，利肝肺氣心腹寒熱冷疾，
霍亂轉筋，頭痛腰痛，出汗止煩止唾咳嗽，能墮胎堅骨節，通血，理不足，
宣導百藥無所畏，久服，久服，神仙不老，生桂陽，二月八月十月採皮陰乾。
杜仲  味辛甘平溫無毒，主腰脊痛，補中，益精氣，堅筋骨，強志除陰下痒濕，
小便餘瀝，腳中酸疼不欲踐地，久服，輕身耐老，一名思仙，一名思仲，一名木綿，
生上虞山谷及上黨漢中，二月五月六月九月採皮。楓香脂  味辛苦平無毒，
主癮疹風痒，浮腫齒痛，一名白膠香，其樹皮味辛平有小毒，主水腫下水氣，
煮汁用之，所在大山皆有。乾漆  味辛溫無毒，有毒主絕傷補中，續筋骨，填髓腦，
安五藏五緩六急，風寒濕痺，療欬嗽，消瘀血痞結腰痛，女子疝瘕，利小腸，
去蚘蟲生漆去長蟲，久服，輕身耐老，生漢中川谷，夏至後採乾之。
蔓荊實  味苦辛微寒平溫無毒，主筋骨間寒熱濕痺拘攣明目堅齒，利九竅，
去白蟲長蟲，主風頭痛腦鳴目淚出，益氣，久服，輕身耐老，令人潤澤顏色，
小荊實亦等。牡荊實  味苦溫無毒，主除骨間寒熱，通利胃氣，止欬逆下氣，
生河間南陽冤句山谷，或平壽都鄉高岸上及田野中，八月九月採實陰乾。
女貞實  味苦甘平無毒，主補中，安五藏養精神，除百疾久服，肥健輕身不老，
生武陵川谷，立冬採。桑上寄生  味苦甘平無毒，主腰痛，小兒背強癰腫安胎充飢膚，
堅髮齒，長鬚眉，主金瘡去痺，女子崩中，內傷不足，產後餘疾，下乳汁，其實，
明目輕身通神，一名寄寄屑，一名寓木，一名宛童，一名蔦，生弘農川谷桑上，
三月三日採莖葉陰乾。蕤核  味甘溫微寒無毒，主心腹邪結氣，明目目赤痛傷淚出，
目腫眥爛齆鼻，破心下結痰痞氣，久服，輕身益氣不飢，生函谷川谷及巴西。
五加皮  味辛苦溫微寒無毒，主心腹疝氣腹痛，益氣療躄，小兒不能行，疽瘡陰蝕，
男子陰痿，囊下濕，小便餘瀝，女人陰痒及腰脊痛，兩腳疼痺風弱，五緩虛羸，
補中益精堅筋骨，強志意，久服輕身耐老，一名漆，一名節，五葉者良，
生漢中及冤句，五月七月採莖，十月採根陰乾。
沉香薰陸香雞舌香藿香詹糖香楓  香並微溫悉療風水毒腫去惡氣，薰陸詹糖去伏尸，
雞舌藿香療霍亂心痛，楓香療風癮疹痒毒。蘗木  味苦寒無毒，
主五藏腸胃中結氣熱黃疸腸痔，止洩痢女子漏下赤白，陰傷蝕瘡，
療驚氣在皮間肌膚熱赤，起目熱赤痛口瘡，久服通神。根一名檀桓主心腹百病，
安魂魄，不飢渴，久服，輕身延年通神，生漢中山谷及永昌。辛夷  味辛溫無毒，
主五藏身體寒熱，風頭腦痛面，溫中解肌，利九竅，通鼻塞涕出，
治面腫引齒痛眩冒，身兀兀如在車之上者，生鬚髮，去白蟲，久服，下氣輕身，
明目增年耐老，可作膏藥用之去心及外毛，毛射人肺令人欬，一名辛矧，一名侯桃，
一名房木，生漢中川谷，九月採實暴乾。木蘭  味苦寒無毒，主身大熱在皮膚中，
去面熱赤皰酒，惡風癲疾，陰下癢濕，明耳目，療中風傷寒及癰疽水腫，去臭氣，
一名林蘭，一名杜蘭，皮似桂而香，生零陵山谷及太山，十二月採皮陰乾。
榆皮味甘平無毒，主大小便不通，利水道，除邪氣，腸胃邪熱氣，消腫，性滑利，
久服，輕身不飢，其實尤良，療小兒頭瘡痂，花主小兒，小便不利，傷熱，
一名零榆生穎川山谷，二月採皮取白暴乾，八月採實，並勿令中濕，濕則傷人。
酸棗  味酸平無毒，主心腹寒熱邪結氣聚，四肢酸疼濕痺，煩心不得眠，臍上下痛，
血轉久洩，虛汗煩渴，補中，益肝氣，堅筋骨，助陰氣，令人肥健久服，安五藏，
輕身延年，生河東川澤，八月採實陰乾四十日成。槐實  味苦酸鹹寒無毒，
主五內邪氣熱止涎唾，補絕傷五痔火瘡，婦人乳瘕，子藏急痛，以七月七日取之，
擣取汁，銅器盛之，日煎，令可作圓，大如鼠屎，內竅中，三易乃愈，又墮胎，久服，
明目益氣，頭不白延年，枝主洗瘡及陰囊下濕癢，皮主爛瘡，根主喉痺寒熱，
生河南平澤，可作神燭。實味甘寒無毒，主陰痿水腫，益氣充肌膚明目，久服，
不飢不老輕身，生少室山，一名穀實，所在有之，八月九月採實日乾四十日成。
葉味甘無毒，主小兒身熱食不生肌，可作浴湯，又主惡瘡生肉，皮主逐水利小便，
莖主癮疹癢，單煮洗浴，皮間白汁療癬。枸杞  味苦寒根大寒子微寒毒，
主五內邪氣熱中消渴周痺風濕，下胸脅氣，客熱頭痛，補內傷大勞噓吸，堅筋骨，
強陰，利大小腸，久服，堅筋骨，輕身不老，耐寒暑，一名杞根，一名地骨，
一名枸忌，一名地輔，一名羊乳，一名卻暑，一名仙人杖，一名西王母杖，
生常山平澤及諸丘陵阪岸，冬採根，春夏採葉秋採莖實，陰乾。蘇合香  味甘溫無毒，
主辟惡殺鬼精物，溫瘧蠱毒，去三蟲，除邪令人無夢魘，久服，通神明，
輕身長年，生中臺川谷。橘柚  味辛溫無毒，主胸中瘕熱逆氣，利水穀下氣，止嘔欬，
除膀胱留熱停水，五淋，利小便，主脾不能消穀，氣衝胸中，吐逆，霍亂止洩，
去寸白，久服之，去臭氣，通神明長年，一名橘皮，生於南山川谷及生江南，
十月採。

2=標題= 木部中品（二十九味）
龍眼  味甘平無毒，主五藏邪氣，安志厭食，除蟲去毒，久服，強魂聰明，
輕身不老通神明，一名益智，其大者似檳榔，生南海山谷。厚朴  味苦溫大溫無毒，
主中風傷寒，頭痛寒熱，驚悸，氣血痺死肌，去三蟲，溫中益氣，消痰下氣，
療霍亂及腹痛脹滿，胃中冷逆，胸中嘔不止，洩痢淋露除驚，去留熱心煩滿，厚腸胃，
一名厚皮，一名赤朴，其樹名榛，子名逐析，療鼠，明目益氣，生交趾冤句，
三月九月十月採皮陰乾。豬苓  味甘苦平無毒，主痎瘧，解毒蠱疰不祥，利水道，
久服，輕身耐老，一名猳豬屎，生衡山山谷及濟陰冤句，二月八月採陰乾。
竹葉味苦平大寒無毒，主欬逆上氣，溢筋急惡瘍，殺小蟲，除煩熱風痙，
喉痺嘔吐，根作湯，益氣止渴，補虛下氣消毒，汁主風，實通神明，輕身益氣，
生益州。淡竹葉味辛平大寒，主胸中痰熱，欬逆上氣，瀝大寒，
療暴中風風痺胸中大熱，止煩悶。皮筎微寒，主嘔溫氣寒熱，吐血崩中溢筋。
竹味甘無毒，主消渴利水道益氣，可久食。枳實  味苦酸寒微寒無毒，
主大風在皮膚中如麻豆苦癢，除寒熱結，止痢，長肌肉，利五藏，
益氣輕身除胸脅痰澼，逐停水破結實，消脹滿，心下急痞痛逆氣，脅風痛，安胃氣，
止溏洩，明目，生河內川澤，九月十月採陰乾。山茱萸味酸平微溫無毒，
主心下邪氣寒熱溫中，逐寒濕痺，去三蟲，腸胃風邪，寒熱疝瘕頭風風氣去來，
鼻塞目黃，耳聾面皰溫中下氣出汗，強陰益精，安五藏，通九竅，止小便利，久服，
輕身明目，強力長年，一名蜀棗，一名雞足，一名鬾實，
生漢中山谷及琅邪冠句東海承縣，九月十月採實陰乾。吳茱萸味辛溫大熱有小毒，
主溫中下氣止痛欬逆寒熱除濕血痺，逐風邪，開腠理，去痰冷，腹內絞痛，
諸冷實不消中惡心腹痛逆氣，利五藏，根殺三蟲根白皮殺蟯蟲，
治喉痺欬逆止洩注食不消，女子經產餘血，療白癬，一名毅，生上谷川谷及冤句，
九月九日採陰乾。秦皮味苦微寒大寒無毒，主風寒濕痺，洗洗寒氣，除熱，
目中青白膜，療男子少精婦人帶下，小兒身熱，可作洗目湯，久服，頭不白，
輕臼，皮膚光澤肥大，有子，一名岑皮，一名石檀，生盧江川谷及冤句，
二月採皮陰乾。梔子味苦寒大寒無毒，主五內邪氣，胃中熱氣，
面赤酒皰鼻白癩赤癩瘡瘍，療目熱赤痛，胸心大小腸大熱，心中煩悶，胃中熱，
一名木丹，一名越桃，生南陽川谷，九月採實暴乾。檳榔味辛溫無毒，主消穀逐水，
除痰癖，殺三蟲伏尸，療寸白，生南海。合歡味甘平無毒，主安五藏，利心志，
令人歡樂無憂，久服，輕身明目得所欲，生益州山谷。秦椒味辛溫，生溫熟寒有毒，
主風邪氣，溫中除寒痺，堅齒髮，明目療喉痺，吐逆疝瘕，去老血產後餘疾，
腹痛出汗，利五藏，久服，輕身好顏色，耐老增年通神，生大山川谷及秦嶺上或琅，
八月九月採實。衛矛味苦寒無毒，主女子崩中下血，腹滿汗出，除邪殺鬼毒蠱疰，
中惡腹痛，去白蟲，消皮膚風毒腫，令陰中解，一名鬼箭，生霍山山谷，八月採陰乾。
紫葳味酸微寒無毒，主婦人產乳餘疾崩中，癥瘕血閉，寒熱贏瘦，養胎。
莖葉味苦無毒，主痿厥益氣一名陸苕，一名芺華，生西海川谷及山陽。
蕪荑味辛平無毒，主五內邪氣散皮膚骨節中淫淫溫行毒，去三蟲化，食逐寸白，
散腸中嗢嗢喘息一名無姑，一名殿，生晉山川谷，二月採實陰乾。
食茱萸味辛苦大熱無毒，功用與吳茱萸同，少為劣爾，療水氣用之乃佳。
椋子木味甘鹹平無毒，主折傷，破惡血，養好血，安胎止痛生肉。
每始王木味苦平無毒，主傷折跌筋骨，生肌破血止痛，酒水煮濃汁飲之，
生資州山谷。折傷木味甘鹹平無毒，主傷折筋骨疼痛，散血補血，產後血悶止痛，
酒水煮濃汁飲之，生資州山谷。茗苦茗味甘苦微寒無毒，主瘡，利小便，
去痰熱渴令人少睡春採之。苦主下氣消宿食作飲，加茱萸薑等良。
桑根白皮味甘寒無毒，主傷中五勞六極，羸瘦崩中絕，補虛益氣去肺中水氣，
唾血熱渴，水腫腹滿臚脹，利水道，去寸白，可以縫金瘡採無時，出土上者殺人，
葉主除寒熱出汗，汁解蜈蚣毒。桑耳味甘有毒，黑者，主女子漏下赤白汁血病，
癥瘕積聚，陰痛陰陽寒熱無子，療月水不調，其黃熟陳白者，止久洩益氣不飢，
其金色者治癖飲積聚腹痛金瘡，一名桑菌，一名木麥五木耳名，益氣不飢，
輕身強志，生犍為山谷，六月多雨時採即暴乾。松蘿味苦甘平無毒主瞋怒邪氣，
止虛汗頭風，女子陰寒腫痛，療痰熱溫瘧，可為吐湯利水道，一名女蘿，生熊耳山，
川谷松樹上五月採陰乾。白棘味辛寒無毒，主心腹痛癰腫潰膿，止痛決刺結，
療丈夫虛損，陰痿精自出，補腎氣，益精髓，一名棗鍼，一名棘刺，生雍州川谷。
棘刺花味苦平無毒，主金瘡內漏，冬至後二十日採之，實主明目心腹痿痺，
除熱利小便，生道傍，四月採，一名菥蓂，一名馬朐，一名刺原，又有棗針，
療腰痛喉痺不通。安息香味辛苦平無毒，主心腹惡氣鬼疰，出西戎，似松脂，
黃黑色為塊新者亦柔韌。龍腦香及膏香味辛苦微寒，一云溫平無毒，主心腹邪氣，
風濕積聚，耳聾明目，去目赤膚，出婆律國，形似白松脂，作杉木氣明淨者善，
久經風日或如雀屎者不佳云，合糯（一作粳）米炭相思子貯之則不耗膏，主耳聾。
菴摩勒味苦甘寒無毒，主風虛熱氣一名餘甘，生嶺南交廣愛等州。
毗梨勒味苦寒無毒，功用與菴摩勒同，出西域及嶺南交愛等州，戎人謂之三果。

2=標題= 木部下品（四十五味）
黃環味苦平有毒，主蠱毒鬼疰鬼魅邪氣在藏中，除欬逆寒熱，一名凌泉，一名大就，
生蜀郡山，三月採根陰乾。石南味辛苦平有毒，主養腎氣，內傷陰衰，利筋骨皮毛，
療腳弱五藏邪氣，除熱，女子不可久服，令思男，實殺蠱毒，破積聚，逐風痺，
一名鬼目，生華陰山谷，二月四月採葉八月採實陰乾。巴豆味辛溫生溫熟寒，有大毒，
主傷寒溫瘧寒熱，破癥瘕結聚堅精，留飲痰癖，大腹水脹，蕩滌五藏六腑，開通閉塞，
利水穀道，去惡肉除鬼毒蠱疰邪物，殺蟲魚，療女子月閉爛胎金瘡膿血不利丈夫陰，
殺斑毒，可鍊餌之，益血，令人色好變化與鬼神通，一名巴椒，生巴郡川谷，
八月採陰乾用之去心皮。蜀椒味辛溫大熱有毒，主邪氣欬逆，溫中，逐骨節皮膚死肌，
寒濕痺痛，下氣，除六腑寒冷，傷寒溫瘧，大風汗不出，心腹留飲宿，食腸澼下痢，
洩精，女子字乳餘疾，散風邪瘕結水腫，黃疸，鬼疰蠱毒，殺蟲魚毒，
久服之頭不白輕身增年，開腠理，通血，堅齒髮，調關節，耐寒暑，可作膏藥，
多食令人乏氣，口閉者殺人，一名巴椒，一名蓎毅，生武都川谷及巴郡，
八月採實陰乾。莽草味辛苦溫有毒，主風頭癰腫乳癰疝瘕，除結氣疥瘙，殺蟲魚，
療喉痺不通乳難，頭風癢可用沐，勿令入眼，一名葞，一名春草，生上谷山谷及冤句，
五月採葉陰乾。郁李仁味酸平無毒，主大腹水腫  目四肢浮腫，利水便水道，
根主齒齗腫齲齒堅，去白蟲，一名爵李，一名車下李，一名棣生高山川谷及丘陵上，
五月六月採根。鼠李主寒熱瘰瘡。其皮味苦微寒無毒，主除身皮熱毒一名牛李，
一名鼠梓，一名椑，生田野，採無時。欒華味苦寒無毒，主目痛淚出傷眥，消目腫，
生漢中川谷，五月採。杉材微溫無毒，主療漆瘡。楠材微溫，主霍亂吐下不止。
榧實味甘無毒，主五痔，去三蟲蠱毒鬼疰生永昌。蔓椒味苦溫無毒，
主風寒濕痺歷節疼，除四肢厥氣膝，一名豕椒，一名豬椒，一名椒，一名狗椒，
生雲中川谷及丘冢間，採莖根煮釀酒。釣樟根皮主金瘡止血。
雷丸味苦鹹寒微寒有小毒，主殺三蟲，逐毒氣胃中熱，利丈夫不利女子，作摩膏，
除小兒百病，逐邪氣惡風汗出，除皮中熱結積蠱毒白蟲寸白自出不止，久服令陰痿，
一名雷失，一名雷實，赤者殺人，生石城山谷及漢中土中，八月採根暴乾。
溲疏味辛苦寒微寒無毒，主身皮膚中熱，除邪氣，止遺溺，通利水道，除胃中熱，
下氣，可作浴湯，一名巨骨，生熊耳川谷及田野故丘墟地，四月採。櫸樹皮大寒，
主時行頭痛，熱結在腸胃。白楊皮味苦無毒，主毒風腳氣腫，四肢緩弱不隨，
毒氣遊易在皮膚中痰癖等，酒漬服之，取葉圓太滯小，無風自動者良。
水楊葉嫩枝味苦平無毒，主久痢赤白，擣和水絞取汁服一升，日二，大效。
欒荊味辛苦溫有小毒，主大風頭面手足諸風癲狂痙濕痺寒冷疼痛，俗方大用之，
而本草不載亦無別名，但有欒花，功用又別非此花也。小蘗味苦大寒無毒，
主口瘡甘，殺諸蟲，去心腹中熱氣，一名山石榴。莢味甘苦平無毒，
主三蟲下氣消穀。藤微寒無毒，主小兒寒熱十二驚。藥實根味辛溫無毒，
主邪氣諸痺疼酸，續絕傷，補骨髓，一名連木，生蜀郡山谷，採無時。
皂莢味辛溫有小毒，主風痺死肌邪氣，風頭淚出，利九竅，殺精物，療腹脹滿消榖，
除欬嗽囊結，婦人胞不落，明目益精，可為沐藥，不入湯，生雍州川谷及魯鄒縣，
如豬牙者良，九月十月採莢陰乾。楝實味苦寒有小毒，主溫疾，傷寒大熱煩狂，
殺三蟲疥瘍，利小便水道。根微寒，療蚘蟲，利大腸，生荊山山谷。柳葉味苦寒無毒，
主風水黃疸，面熱黑痂疥惡瘡金瘡，一名柳絮，葉主馬疥痂瘡，取煎煮以洗馬疥立愈，
又療心腹內血止痛，實主潰癰逐膿血，子汁療渴，生琅邪川澤。桐葉味苦寒無毒，
主惡蝕瘡著陰皮，主五痔，殺三蟲，療賁氣病，花主傳豬瘡，飼豬肥大三倍，
生桐柏山谷。梓白皮味苦寒無毒，主熱去三蟲，療目中疾，葉擣傳豬瘡飼豬肥大三倍，
生河內山谷。蘇方木味甘鹹平無毒，主破血，產後血脹悶欲死者，水煮若酒煮五兩，
取濃汁服之效。接骨木味甘苦平無毒，主折傷續筋骨，除風癢齲齒，可作浴湯。
枳椇味甘平無毒，主頭風小腹拘急，一名木蜜，其木皮溫無毒，主五痔和五藏，
以木為屋，屋中酒則味薄，此亦奇物。木天蓼味辛溫有小毒，主癥結積聚，風勞虛冷，
生山谷中。烏臼木根皮味苦微溫有毒，主暴水癥結積聚，生山南平澤。
赤瓜木味苦寒無毒，主水痢風頭身癢，生平陸所在有之。實味酸冷無毒，
汁服主水痢沐頭及洗身上瘡癢，一名羊梂，一名鼠查。訶梨勒味苦溫無毒，
主冷氣心腹脹蒲下，食生交愛州。楓柳皮味辛大熱有毒，主風齲齒痛，出原州。
賣子木味甘微鹹平無毒，主折傷血內溜續絕，補骨髓，止痛安胎，生山谷中，
其葉似柿，出劍南卬州。大空味辛苦平有小毒，主三蟲殺蟣蝨，生山谷中，
取根皮作末，油和塗，蟣蝨皆死。紫真檀味鹹微寒，主惡毒風毒。椿木葉味苦有毒，
主洗瘡疥風疽，水煮葉汁用之，皮主甘。樗木根葉尤良。胡椒味辛大溫無毒，
主下氣溫中去痰，除藏腑中風冷，生西戎，形如鼠，李子調食用之，味甚辛辣，
而芳香當不及蜀椒。橡實味苦微溫無毒，主下痢，厚腸胃肥健人，其殼為散及煮汁，
服亦主痢，并堪染用，一名杼斗，槲櫟皆有斗，以櫟為勝，所在山谷中皆有。
無食子味苦溫無毒，主赤白痢腸滑，生肌肉，出西戎。楊櫨木味苦寒有毒，
主疽惡瘡，水煮葉汁洗瘡立瘥，生籬垣間，一名空疏，所在皆有。
槲若味甘苦平無毒，主痔止血，療血痢止渴，取灸用之。皮味苦，水煎濃汁，
除蠱毒及，俗用甚效。

2=標題= 人獸部（五十六味）
髮髲味苦溫小寒無毒，主五癃關格不通，利小便水道，療小兒大人，仍自還神化，
合雞子黃煎之消為水，療小兒驚熱。亂髮微溫，主欬嗽五淋，大小便不通，小兒驚，
止血鼻，燒之吹內立止。人乳汁主補五藏，令人肥白悅澤。頭垢主淋閉不通。
人屎寒主療時行大熱狂走，解諸毒，宜用絕乾者擣末沸湯沃服之。
人溺療寒熱頭疼溫氣，童男者尤良，溺白塗，療鼻$3湯火灼瘡，東向圊廁溺坑中青，
療喉痺消癰腫若己有膿即潰。龍骨味甘平微寒無毒，主心腹鬼疰精物老魅，
欬逆洩痢膿血，女子漏下，癥瘕堅結，小兒熱氣驚，療心腹煩滿，四肢痿枯汗出，
夜臥自驚恚怒伏氣在心下不得喘息腸癰內疽陰蝕，止汗，縮小便溺血，養精神，
定魂魄，安五藏。白龍骨療夢寐洩精，小便洩精，齒主小兒大人驚癲疾狂走，
心下結氣不能喘息，諸痙殺精物，小兒五驚十二身熱不可近，大人骨間寒熱，
又殺蠱毒。角主驚瘈瘲，身熱如火，腹中堅及熱洩，久服，輕身通神明延年，
生晉地川谷及太山巖水水岸土  中死龍處，採無時。牛黃味苦平有小毒，主驚寒熱，
熱盛狂，除邪逐鬼，療小兒百病諸熱，口不開，大人狂顛，又墮胎，久服，
輕身增年，令人不忘，生晉地平澤，於牛得之即陰乾百日，使時燥，無令見日月光。
麝香味辛溫無毒，主辟惡氣殺鬼精物，溫瘧蠱毒，去三蟲療諸凶邪鬼氣，
中惡心腹暴痛脹急痞滿風毒，婦人產難，墮胎，去面目中膚，久服除邪，
不夢寤魘寐通神仙，生中臺川谷及益州雍州山谷，春分取之，生者益良。馬乳止渴。
牛乳微寒補虛羸止渴。羊乳溫，補寒冷虛乏。酥微寒補五藏利大腸主口瘡。
熊脂味甘微寒微溫無毒，主風痺不仁筋急，五藏腹中積聚，寒熱羸瘦，頭瘍白禿，
面皯皰食飲吐嘔久服，強志不飢，輕身長年，生雍州山谷，十一月取。
白膠味甘平溫無毒，主傷中勞絕，腰痛羸瘦，補中益氣，婦人血閉無子，止痛安胎，
療吐血下血，崩中不止，四肢酸疼，多汗淋露，折跌傷損，久服，輕身延年，
一名鹿角膠，生雲中，煮鹿角為之，得火良。阿膠味甘平微溫無毒，主心腹內崩勞極，
洒洒如瘧狀，腰腹痛四肢酸疼，女子下血安胎，丈夫小腹痛，虛勞羸瘦，陰氣不足，
腳酸不能久立，養肝氣，久服，輕身益氣一名傳致膠，生東平郡，煮牛皮作之出東阿。
醍醐味甘平無毒，主風邪痺氣通潤骨髓，可為摩藥，性冷利功優於酥，生酥中。
底野迦味辛苦平無毒，主百病中惡客忤邪氣，心腹積聚，出上熱瘡肌瘡。
犀角味苦酸鹹寒微寒無毒，主百毒蠱疰邪鬼瘴氣，殺吻鴆羽蛇毒，
除邪不迷惑魘寐，療傷寒溫疫，頭痛寒熱諸毒氣，久服，輕身駿健，
生永昌山谷及益州。羚羊角味鹹苦寒微寒無毒，主明目益氣，起陰去惡血，注下，
辟蠱毒惡鬼不祥，安心氣，常不魘寐，療傷寒時氣寒熱，熱在肌膚，溫風注毒，
伏在骨間，除邪氣驚夢，狂越僻謬，及食噎不通，久服，強筋骨輕身利丈夫，
生石城山川谷及華陰山，採無時。羖羊角味鹹苦溫微寒無毒，
主青盲明目殺疥蟲止寒洩，辟惡鬼虎狼，止驚悸，療百節中結氣風頭痛及蠱毒吐血，
婦人產後餘疾，燒之殺鬼魅辟虎狼，久服，安心益氣輕身，生河西川谷，取無時，
勿使中濕，濕郎有毒。羊髓味甘溫無毒，主男女傷中陰氣不足，利血，益經氣，
以酒服之。青羊膽主青盲明目。羊肺補肺主欬嗽。羊心止憂恚膈氣。
羊腎補腎氣益精髓。羊齒主小兒羊寒熱，三月三日取之。羊肉味甘大熱無毒，
主緩中字乳餘疾，及頭腦大風汗出，虛勞寒冷，補中益氣安心止驚。羊骨熱，
主虛勞寒中羸瘦。羊屎燔之，主小兒洩痢腸鳴驚。牛角下閉血瘀血疼痛，
女人帶下血，燔之，味苦無毒。水牛角療時氣寒熱頭痛，髓補中填骨髓，久服增年。
髓味甘溫無毒，主安五藏平三焦，溫骨髓，補中續絕傷，益氣止洩痢消渴以酒服之。
膽可圓藥膽味苦大寒，除心腹熱渴，利口焦燥，益目精。心主虛忘。肝主明目。
腎主補腎氣益精。齒主小兒牛。肉味鹹平無毒，主消渴止吐洩安中益氣，養脾胃，
自死者不良。屎寒，主水腫惡氣，用塗門戶著壁者燔之，主鼠惡瘡。
黃犍牛烏牯牛溺主水腫腹脹腳滿利小便。白馬莖味鹹甘平無毒，主傷中絕，陰不起，
強志益氣，長肌肉肥健生子，小兒驚，陰乾百日。眼主驚腹滿瘧疾。
懸啼主驚邪瘈衄乳難辟惡氣鬼毒蠱疰不祥，止$3血內漏。齲齒生雲中平澤。
白馬蹄療婦人下白崩。赤馬蹄療婦人赤崩。齒主小兒馬。鬚頭膏主生髮。
鬚毛主女子崩中赤白。心主喜忘。肺主寒熱小兒莖痿。肉味辛苦冷，
主熱下氣長筋強腰脊壯健，強志輕身不飢，脯療寒熱痿痺。屎名馬通，微溫，
主婦人崩中止渴，及吐下血鼻衄金瘡止血。頭骨主喜眠，令人不睡。溺味辛微寒，
主消渴，破癥堅積聚，男子伏梁積疝，婦人瘕疾，銅器承飲之。牡狗陰莖味鹹平無毒，
主傷中陰痿不起，令強熱大生子，除女子帶下十二疾，一名狗精，
六月上伏取陰乾百日。膽主明目痂瘍惡瘡。心主憂恚氣除邪。
腦主頭風痺下部瘡鼻中息。齒主癲寒熱卒風疿，伏日取之。頭骨主金瘡止血。
四腳蹄煮飲之，下乳汁。白狗血味鹹無毒，主癲疾發作。肉味鹹酸溫，
主安五藏補絕傷，輕身益氣。屎中骨主寒熱小兒驚。鹿茸味甘酸溫微溫無毒，
主漏下惡血，寒熱驚，益氣強志，生齒不老，療虛勞洒洒如瘧羸瘦，四肢酸疼，
腰脊痛，小便利，洩精溺血，破留血在腹，散石淋癰腫骨中熱疽癢。骨安胎下氣，
殺鬼精物，不可近陰令痿，久服耐老，四月五月解角時取，陰乾使時燥。角味鹹無毒，
主惡瘡癰腫，逐邪惡氣留血在陰中，除小腹血急痛，腰脊痛，折傷惡血，益氣，
七月取。髓味甘溫，主丈夫女子傷中絕，筋急痛，欬逆，以酒和服之良。腎平，
主補腎氣。肉溫，補中，強五藏，益氣，力，生者療口僻，割薄之。骨微溫，
主虛損洩精。肉溫，補益五藏。髓益氣力，悅澤人面。虎骨主除邪惡氣殺鬼疰毒，
止驚悸，主惡瘡鼠頭骨尤良。膏主狗囓瘡。瓜辟惡魅。肉主惡心欲嘔，益氣力。
豹肉味酸平無毒，主安五藏，補絕傷，輕身益氣，久服利人。狸骨味甘溫無毒，
主風疰尸疰鬼疰毒氣在皮中躍如針刺者，心腹痛走無常處，及鼠，頭骨尤良。
肉療諸疰。陰莖主月水不通，男子陰，燒之，以東流水服之。免頭骨平無毒，
主頭眩痛癲疾。骨主熱中消渴。腦主凍瘡。肝主目暗。肉味辛乎無毒，主補中益氣。
六畜毛蹄甲味鹹平有毒，主鬼疰蠱毒寒熱驚癲狂走。駱駝毛尤良。鼠主墮胎，
令產，易生山都平谷。麋脂味辛溫無毒，主癰腫惡瘡死肌，寒風濕痺，四肢拘緩不收，
風頭腫氣，通腠理，柔皮膚，不可近陰令痿，一名宮脂。角味甘無毒，
主痺止血益氣力，生南山山谷及准海邊，十月取。
豚卵味甘溫無毒主驚癲疾鬼疰蠱毒除寒熱貫豚五癃邪氣攣縮，一名豚顛，陰藏之，
勿令敗。懸蹄主五痔伏熱在腸，腸癰內蝕。豬四足小寒，主傷撻諸敗瘡，下乳汁。
心主驚邪憂恚。腎冷，和理腎氣，通利膀胱。膽主傷寒熱渴。肚主補中益氣止渴利。
齒主小兒驚，五月五日取。膏生髮。肪膏主煎諸膏藥，解斑芫青毒。
猳豬肉味酸冷，療狂病。凡豬肉味苦，主閉血  弱筋骨虛人肌，不可久，
食病人金瘡者尤甚。豬屎主寒熱黃疸濕痺。鼠味鹹無毒，主癰疽諸惡瘡，
陰爛瘡，在土中行，五月取，令乾，燔之。獺肝味甘有毒，主鬼疰蠱毒，卻魚鯁，
止久嗽，燒服之。肉療疫氣溫病及牛馬時行病，煮屎灌之，亦良。狐陰莖味甘有毒，
主女子絕產陰痒，小兒陰卵腫。五藏及腸味苦微寒有毒，主蠱毒寒熱，小兒驚。
雄狐屎燒之辟惡，在木石上者是。肉胞膏味甘平無毒，主上氣乏氣欬逆，
酒和三合服之，日二，又主馬肺病蟲顙等病。肉主久水脹不瘥垂死者，作羹臛食之，
下水大效，胞乾之湯磨如雞卵許，空腹服，吐諸蠱毒。野豬黃味辛甘平無毒，
主金瘡止血生肉，療癲，水研如棗核，日二服效。驢屎熬之，主熨風腫瘡。
屎汁主心腹卒痛諸疰忤。尿主癥癖胃反吐不止牙齒痛水毒。牡驢尿主燥水。
驢尿主濕水，一服五合良，燥水者畫體成字，濕水者不成字。乳主小兒熱，
急黃等多服使痢。尾下軸垢主瘧，水洗，取汁和麵如彈丸二枚，作燒餅，
瘧未發前食一枚，至發時食一枚，療瘧無久，新發無期者。豺皮性熱，主冷痺腳氣，
熟之以纏病上，即瘥。丹雄雞味甘微溫微寒無毒，主女人崩中漏下赤白沃，補虛溫中，
止血久傷乏瘡，通神，殺毒，辟不祥。頭主殺鬼東門上者尤良。白雄雞肉味酸微溫，
主下氣，療狂邪，安五藏傷中消渴。烏雄雞肉微溫，主補中止痛。膽微寒，
主療目不明肌瘡。心主五邪。血主踒折骨痛及痿痺。肪主耳聾。腸主遺溺小便數不禁。
肝及左翅毛主起陰。冠血主乳難。胵裏黃皮微寒，主洩利小便，利遺溺，除熱止煩。
屎白微寒，主消渴傷寒寒熱破石淋及轉筋，利小便，止遺溺，滅瘢痕。
黑雌雞主風寒濕痺五緩六急安胎。血無毒，主中惡腹痛，及踒折骨痛乳難。
羽主下血閉。黃雌雞味酸甘平，主傷中消渴小便數不禁腸澼，洩利補益。
五臟續絕傷療勞益氣。肋骨小兒羸瘦食不生肌。雞子主除熱火瘡痙，可作虎魄神物。
卵白微寒療目熱赤痛，除心下伏熱，止煩滿欬逆，小兒下洩，婦人產難胞衣不出，
漬之一宿，療黃疽，破大煩熱。卵中白皮主久欬結氣，得麻黃紫菀和服之，立巳，
雞白蠹肥脂，生朝鮮平澤。白鵝膏主耳卒聾，以灌之。毛主射工水毒。肉平利五藏。
鶩肪味甘無毒，主風虛寒熱。白鴨屎名通，主殺石藥毒，解結縛，散蓄熱。
肉補虛除熱，和藏腑，利水道。肪味甘平無毒，主風攣拘急偏枯，氣不通利，久服，
長毛髮鬚眉，益氣不飢，輕身耐老，一名鶩肪，生江南池澤，取無時。
鷓鴣味甘溫無毒，主嶺南野葛菌毒生金毒，及溫瘴久欲死不可差者，
合毛熬酒漬服之，生擣取汁服最良，生江南，似母雞鳴云輈格磔者是。
雉肉味酸微寒無毒，主補中益氣力，止洩痢，除蟻。鷹屎白主傷撻滅瘢。
雀卵味酸溫無毒，主下氣，男子陰痿不起，強之令熱，多精，有子。腦主耳聾。
頭血主雀盲。雄雀屎療目痛，決癰癤，女子帶下，溺不利，除疝瘕，五月取之良。
骨味甘無毒，主鬼蠱諸疰毒五尸心腹疾。雄鵲肉味甘寒無毒，主石淋消結熱，
可燒作灰，以石投中散解者是雄也。鴝鵒肉味甘平無毒，主五痔止血，灸食，
或為散飲服之。鷰屎味辛平有毒，主蠱毒鬼疰，逐不祥邪氣，破五癃，利小便，
生高山平谷。孔雀屎微寒主女子帶下，小便不利。鸕屎一名蜀水花，
去面黑餳魘誌。頭微寒，主鯁及噎，燒服之。鴟頭味鹹平無毒，主頭風眩顛倒疾。



















1=標題= 千金翼方卷第四

木草下

2=標題= 蟲魚部（七十一味）論一首
石蜜味甘平微溫無毒，主心腹邪氣諸驚，安五藏諸不足，益氣補中止痛解毒，
除眾病，和百藥，養脾氣，除心煩食飲不下，止腸澼肌中疼痛口瘡，明耳目，久服，
強志輕身，不飢不老，延年神仙，一名石飴生武都山谷河源山谷及諸山石中，
色白如膏者良。蜜蠟味甘微溫無毒主下痢膿血，補中續絕傷金瘡，益氣不飢耐老。
白蠟療久洩澼後重見白膿，補絕傷，利小兒，久服，輕身不飢，生武都山谷，
生於蜜房木石間。蜂子味甘平微寒無毒，主風頭除蠱毒，補虛羸傷中心腹痛，
大人小兒腹中五蟲口吐出者，面目黃，久服，令人光澤好顏色，不老輕身益氣。
大黃蜂子主心腹脹滿痛乾嘔輕身益氣。土蜂子主癰腫嗌痛，一名蜚零，生武都山谷。
杜蠣味鹹平微寒無毒，主傷寒寒熱溫瘧，洒洒驚恚怒氣除拘緩鼠，
女子帶下赤白除留熱在關節榮衛虛熱去來不定煩滿，止汗心痛氣結，止渴，
除老血澀大小腸，止大小便療洩精，喉痺欬嗽，心脅下痞熱久服，強骨節，
殺邪鬼延年，一名蠣蛤，一名牡蛤，生東海池澤，採無時。桑螵蛸味鹹甘平無毒，
主傷中疝瘕陰痿，益精生子，女子血閉腰痛，通五淋，利小便水道，
又療男子虛損五藏氣微夢寐失精遺溺，久服，益氣養神，一名蝕 生桑枝上螳蜋子也，
二月三月採蒸之，當火灸不爾令人洩。海蛤味苦鹹平無毒主欬逆上氣喘息煩滿，
胸痛寒熱，療陰痿，一名魁蛤生東海。文蛤味鹹平無毒主惡瘡蝕五痔，欬逆胸痺，
腰痛脅急鼠$8，大孔出血，崩中漏下，生東海，表有文，取無時。魁蛤味甘平無毒，
主痿痺，洩痢便膿血，一名魁陸，一名活東，生東海正圓兩頭空，表有文，取無時。
石決明味鹹平無毒，主目障翳痛青盲，久服，益精輕身，生南海。秦龜味苦無毒，
主除濕痺氣，身重四肢關節不可動搖，生山之陰土中，二月八月取。
龜甲味鹹甘平有毒，主漏下赤白破癥瘕痎瘧五痔陰蝕濕痺，四肢重弱，小兒不合，
頭瘡難燥，女子陰瘡及驚恚氣心腹痛不可久立，骨中寒熱傷寒勞復，或肌體寒熱欲死，
以作湯良，久服，輕身不飢，益氣資智亦使人能食，一名神屋生南海池澤及湖水中，
採無時，勿令中濕，中濕即有毒。鯉魚膽味苦寒無毒，主目熱赤痛青盲明目，久服，
強悍益志氣。肉味甘，主欬逆上氣黃疸，止渴，生者主水腫腳滿下氣。
骨主女子帶下赤白。齒主石淋，生九江池澤，取無時。蠡魚味甘寒無毒，
主濕痺面目浮腫，下大水，療五痔，有瘡者不可食，令人瘢白，一名銅魚，
生九江池澤，取無時。鮑魚味辛臭溫無毒，主墜墮厥折瘀血血痺在四肢不散者，
女子崩中血不止，勿令中鹹。魚味甘無毒主病。魚味甘大溫無毒，主補中益血，
療瀋脣，五月五日取頭骨燒之，止痢。鯽魚主諸瘡，燒以醬汁和塗之，或取豬脂煎用，
又主腸癰，頭灰主小兒頭瘡口瘡重舌目翳，一名鮒魚合蓴作羹，主胃弱不下食，作鱠，
主久赤白痢。伏翼味鹹平無毒，主目瞑癢痛淋，利水道，明目，夜視有精光，久服，
令人喜樂媚好無憂，一名蝙蝠，生太山川谷及人家屋間，立夏後採陰乾。
天鼠屎味辛寒無毒，主面癰腫，皮膚洗洗時痛，腹中血氣，破寒熱積聚，除驚悸，
去面黑皯，一名鼠法，一名石肝，生合浦山谷，十月十二月取。蝟皮味苦平無毒，
主五痔陰蝕下血赤白五色血汁不止，陰腫痛引腰背，酒煮殺之，又療腹痛疝積，
亦燒為灰，酒服之，生楚山川谷田野，取無時，勿使中濕。石龍子味鹹寒有小毒，
主五癃邪結氣，破石淋下血，利小便，利水道，一名蜥蝪，一名山龍子，一名守宮，
一名石蜴，生平陽川谷及荊山山石間，五月取，著石上令乾。露蜂房味苦鹹平有毒，
主驚瘈瘲，寒熱邪氣，癲疾鬼精蠱毒腸痔，火熬之良，又療蜂毒毒腫，一名蜂腸，
一名百穿，一名蜂，生山谷七月七日採陰乾。樗雞味苦平有小毒，
主心腹邪氣陰痿，益精強志，生子，好色，補中輕身，又療腰痛下氣，
強陰多精不可近目，生河內川谷樗樹上，七月採暴乾。蚱蟬味鹹甘寒無毒，
主小兒驚，夜啼癲病，寒熱驚悸，婦人乳難，胞衣不出，又墮胎生楊柳上，
五月採蒸乾之，勿令。白殭蚕味鹹辛平無毒，主小兒驚夜啼，去三蟲，滅黑，
令人面色好，男子陰瘍病，女子崩中赤白，產後餘病，滅諸瘡瘢痕，生穎川平澤，
四月取自死者，勿令中濕中濕有毒，不可用。木味苦平有毒，主目赤痛，眥傷淚，
出瘀血血閉，寒熱酸無子，一名魂常，生漢中川澤，五月取。蜚味苦微寒有毒，
主逐瘀血，破下血積堅痞，癥瘕寒熱，通利血及九竅，女子月水不通，積聚，
除賊血在胸腹五藏者，及喉痺結塞，生江夏川谷，五月取，腹有血者良。
蜚蠊味鹹寒有毒，主血瘀癥堅寒熱破積聚，喉咽痺，內寒無子通利血，
生晉陽川澤及人家屋間立秋採。蟲味鹹寒有毒，主心腹寒熱洗洗血積癥瘕，
破堅下血閉生子大良，一名地，生河東川澤及沙中人家墻壁下土中濕處十月取暴乾。
蠐螬味鹹微溫微寒有毒，主惡血血瘀痺氣破折，血在脅下堅痛，月閉，
目中淫膚青白膜，療吐血在胸腹不去，及破骨踒折血結金瘡內塞產後中寒下乳汁，
一名蟦蠐，一名蜰薺，一名勃齊，生河內平澤及人家積糞草中，取無時，友行者良。
蛞蝓味鹹寒無毒，主賊風喎賊軼筋及脫肛驚攣縮，一名陵蠡，一名土蝸，
一名附蝸，生太山池澤及陰地沙石垣下，八月取。
蝸牛味鹹寒主賊風喎僻踠跌大腸下脫肛，筋急及驚。水蛭味鹹苦平微寒有毒，
主逐惡血瘀血月閉，破血瘕積聚，無子，利水道及墮胎，一名跂一名至掌，
生雷澤池澤，五月六月採暴乾。甲味鹹平無毒，主心腹癥瘕堅積寒熱，
去痞息肉陰蝕痔惡肉，療溫瘧血瘕腰痛，小兒脅下堅。肉味甘，主傷中益氣補不足，
生丹陽池澤，取無時。鮀魚甲味辛微溫有毒，主心腹癥瘕伏堅積聚寒熱，女子崩中，
下血五色，小腹陰中相引痛，瘡疥死肌，五邪涕泣時驚，腰中重痛，小兒氣癃皆潰。
肉主少氣吸吸，足不立地，坐南海池澤，取無時。烏賊魚骨味鹹微溫無毒，
主女子漏下赤白經汁血閉陰蝕腫痛，寒熱癥瘕，無子，驚氣入腹，腹痛環臍，
陰中寒腫令人有子，又止瘡多膿汁不燥。肉味酸平，主益氣強志，生東海池澤，
取無時。蟹味鹹寒有毒，主胸中邪氣熱結痛，喎僻面腫，敗漆燒之致鼠，解結散血，
愈漆瘡，養筋益氣。爪主破胞墮胎，生伊洛池澤諸水中，取無時。原蚕蛾雄者有小毒，
主益精氣，強陰道，交接不倦，亦止精。屎溫無毒，主腸鳴熱中消渴風痺癮軫。
鰻鱺魚味甘有毒，主五痔瘡，殺諸蟲。鮫魚皮主蠱氣蠱疰方用之，
即裝刀靶魚皮也。紫貝主明目去熱毒。蝦味辛寒有毒，主邪氣，
破癥堅血癰腫陰瘡服之不患熱病，療陰蝕疽癘惡瘡猘犬傷瘡能合玉石，一名蟾蜍，
一名又一名去甫，一名苦蠪，生江湖池澤，五月五日取陰乾，東行者良。
鼁味甘寒無毒，主小兒赤氣肌瘡臍傷，止痛氣不足，一名長股，生水中，取無時。
牡鼠微溫無毒，療踒折續筋骨，擣傳之，三日一，易四足及尾，主婦人墮胎易產。
肉熱無毒，主小兒痡露大腹，灸食之。糞微寒無毒，主小兒疾大腹，時行勞復。
蚺蛇膽味甘苦寒有小毒，主心腹 痛下部瘡目腫痛。膏平有小毒，主皮膚風毒，
婦人產後腹痛餘疾。蝮蛇膽味苦微寒有毒，主瘡。
肉釀作酒療癩疾諸心腹痛下結氣除蠱毒，其腹中吞鼠有小毒，療鼠。鯪鯉甲微寒，
主五邪驚啼悲傷，燒之作灰，以酒或水和方寸上，療蟻。蜘蛛微寒，主大人小兒，
七月七日取其網，療喜忘。蜻蛉微寒，強陰止精。石蚕味鹹寒有毒，主五癃，
破石淋墮胎。肉解結氣，利水道，除熱，一名沙蝨，
生江漢池澤。蛇蛻味鹹甘平無毒，主小兒百二十種驚瘈瘲，癲疾寒熱，腸痔蟲毒蛇，
弄舌搖頭，大人五邪言語僻越惡瘡嘔欬，明日，火熬之，良，一名石出子衣，
一名蛇符，一名龍子皮，一名龍子單衣，一名弓皮，生荊州川谷及田野，
五月五日十五日取之良。蛇黃主心痛疰忤石淋，產難，小兒驚以水煮研服汁，
出嶺南蛇腹中，得之圓重如錫黃黑青雜色。蜈蚣味辛溫有毒，主鬼疰蠱毒，
噉諸蛇蟲魚毒，殺鬼物老精溫瘧，去三蟲，療心腹寒熱結聚，墮胎，去惡血，
生大吳川谷江南，赤頭足者良。馬陸味辛溫有毒，
主腹中大堅癥破積聚息肉惡瘡白禿療寒熱痞結脅下滿，一名百足，一名馬軸，
生玄菟川谷。蠮螉味辛平無毒，主久聾欬逆毒氣出刺出汗療鼻室，其土房主癰腫風頭，
一名土蜂，生熊耳川谷及或人屋間。雀甕味甘平無毒主小兒驚寒熱結氣，
蠱毒鬼疰，一名燥舍，生漢中，採蒸之，生樹枝間蛅房也，八月取。
鼠婦味酸溫微寒無毒，主氣癃不得小便，婦人月閉血瘕寒熱，利水道，一名負蟠，
一名蛜蝛，一名蜲，生魏郡平谷及人家地上，五月五日取。螢火味辛微溫無毒，
主明目，小兒火瘡傷，熱氣蠱毒鬼疰，通神精，一名夜光，一名放火，一名熠燿，
一名即炤，生階地池澤，七月七日取陰乾。衣魚味鹹溫無毒，主婦人疝瘕小便不利，
小兒中風項強背起摩之，又療淋墮胎塗瘡滅瘢，一名白魚，一名蟫，生咸陽平澤。
白頸蚯蚓味鹹寒大寒無毒，主蛇瘕，去三蟲伏尸鬼疰蠱毒，殺長蟲仍自化作水，
療傷寒伏熱狂謬大腹黃疸，一名土龍，生平土，三月取陰乾。螻蛄味鹹寒無毒，
主產難，出肉中刺，潰癰腫，下哽噎，解毒，除惡瘡，一名蟪蛄，一名天螻，一名，
生東城平澤，夜出者良，夏至取暴乾。蜣蜋味鹹寒有毒，主小兒驚瘈瘲，腹脹寒熱，
大人癲疾狂易手足端寒肢賁豚。一名蛣蜣，火熬之良，生長沙池澤，
五月五日取蒸藏之，臨用當灸，勿置水中，令人吐。斑味辛寒有毒，
主寒熱鬼疰蠱毒鼠疥癬惡瘡疽蝕死肌，破石癃，血積，傷人肌，墮胎，一名龍尾，
生河東川谷，八月取陰乾。芫青味辛微溫有毒，主蠱毒風疰鬼疰墮胎，三月取暴乾。
葛上亭長味辛微溫有毒，主蠱毒鬼疰，破淋結積聚，墮胎，七月取暴乾。
地膽味辛寒有毒，主鬼疰寒熱，鼠惡瘡死肌，破癥瘕，角胎，
蝕瘡中惡肉鼻中息肉，散結氣石淋，去子服一刀圭即下，一名蚖青，一名青蛙，
生汶山川谷，八月取。馬刀味辛微寒有毒，主漏下赤白寒熱，破石淋，殺禽獸賊鼠，
除五藏間熱肌中鼠，止煩滿，補中，去厥痺，利機關，用之當鍊，得水爛人腸，
又云得水良，一名馬蛤，生江湖池澤及東海，取無時，田中螺汁大寒，
主目熱赤痛止渴。貝子味鹹平有毒，主目鬼疰蠱毒腹痛下血五癃，利水道，
除寒熱溫疰，解肌散結熱，燒用之良，一名貝齒，生東海池澤。甲香味鹹平無毒，
主心腹  痛氣急止痢下淋，生南海。珂味鹹平無毒，主目中翳斷血生肌，貝類也，
大如鰒皮黃黑而骨白，以為馬飾，生南海，採無時。論曰，
鳥獸蟲魚之類凡一百一十六種，皆是生命，各各自保愛其身，與人不殊，
所以稱近取諸身遠取諸物，人自受命即鳥獸自愛，固可知也，是以須藥者，
皆須訪覓先死者或市中求之，必不可得，自殺生以救已命，若殺之者，非立方之意也，
慎之慎之。

2=標題= 果部（二十五味）
豆蔻味辛溫無毒，主溫中心腹痛嘔吐去口臭氣生南海。葡萄味甘平無毒，主筋骨濕痺，
益氣倍力強志令人肥健耐飢忍風寒，久，食輕身不老延年，可作酒，逐水利小便，
生隴西五原燉煌山谷。蓬藥味酸鹹平無毒，主安五藏益精氣，長陰令堅強志倍力，
有子，又療暴中風身熱大驚，久服，輕身不老，一名覆盆，一名陵，一名陰，
生荊山平澤及冤句。覆盆子味甘平無毒，主益氣輕身，令髮不白，五月採。
大棗味甘平無毒，主心腹邪氣，安中養脾，助十二經，平胃氣通九竅，補少氣少津液，
身中不足大驚，四肢重，和百藥，補中益氣，強力除煩悶，療心下懸腸澼，久服，
輕身長年不肌神仙，一名乾棗，一名美棗，一名良棗，八月採暴乾，
三歲陳核中人燔之味苦，主腹痛邪氣。生棗味甘辛，多食令人多寒熱，羸瘦者不可食。
葉覆麻黃能令出汗，生河東平澤。藕實莖味甘平寒無毒，主補中養神，益氣力除百疾，
久服，輕身耐老不飢延年，一名水芝丹，一名蓮，生汝南池澤，八月採。
雞頭實味甘平無毒，主濕痺腰脊膝痛，補中，除暴疾，益精氣，強志，令耳目聰明，
久服，輕身不飢耐老神仙，一名雁喙實，一名芡，生雷澤池澤，八月採。
芰實味甘平無毒，主安中補五藏，不飢輕身，一名菱。梅實味酸平無，
主下氣除熱煩安心，肢體痛，偏枯不仁，死肌去青黑誌惡疾，止下痢好唾口乾，
生漢中川谷，五月採火乾。枇杷葉味苦平無毒，主卒不止，下氣。柿味甘寒無毒，
主通鼻耳氣腸澼不足。木瓜實味酸溫無毒，主濕痺邪氣霍亂大吐下轉筋不止，
其枝亦可煮用之。甘蔗味甘平無毒，主下氣和中，助脾氣利大腸。石蜜味甘寒無毒，
主心腹熱脹口乾渴，性冷利，出益州及西戎，煎鍊沙糖為之，可作餅塊，黃白色。
沙糖味甘寒無毒，功體與石蜜同，而冷利過之，笮甘蔗汁煎作，蜀地西戎江東並有之。
芋味辛平有毒，主寬腸胃充肌膚滑中，一名土芝。烏芋味苦甘微寒無毒，
主消渴痺熱溫中益氣，一名藉姑，一名水，萍二月生葉如，芋三月三日採根暴乾。
杏核仁味甘苦溫冷利有毒，主欬逆，上氣雷鳴，喉痺下氣，產乳金瘡，
寒心賁豚驚心下煩熱風氣去來，時行頭痛，解肌消心下急，殺狗毒，五月採之，
其兩仁者殺人，可以毒狗。花味苦無毒，主補不足，女子傷中寒熱痺厥逆。
實味酸不可多，食傷筋骨，生晉山川谷。桃核仁味苦甘平無毒，主瘀血血閉瘕邪氣，
殺小蟲，上欬逆上氣，消心下，堅除卒暴擊血，破癥瘕，通月水止痛，
七月採取仁陰乾。桃花殺疰惡鬼令人好顏色，味苦平無毒，主除水氣，破石淋，
利大小便，下三蟲，悅澤人面，三月三日採陰乾。桃梟味苦微溫，主殺百鬼精物，
療中惡腹痛，殺精魅五毒不祥，一名桃奴，一名梟景，是實著樹不落實中者，
正月採之。桃毛主下血瘕，寒熱積聚，無子，帶下諸疾，破堅閉，刮取毛用之。
桃蠹殺鬼辟邪惡不祥食桃樹蟲也。莖白皮味苦辛無毒，除邪鬼中惡腹痛，去胃中熱。
葉味苦平無毒，主除尸蟲出瘡中蟲。膠鍊之，主保中不飽，忍風寒。實味酸，
多食令人有熱，生太山川谷。李核仁味苦平無毒，主僵仆躋瘀血骨痛。
根皮大寒主消渴止心煩逆奔氣。實味苦，除痼熱調中。梨味甘微酸寒，多食令人寒中，
金瘡乳婦尤不可食。柰味苦寒，多食令人臚脹，病人尤甚。安石榴味甘酸無毒，
主咽燥渴，損人肺，不可多食。酸實殼療下痢止漏精。東行根療蚘蟲寸白。

2=標題= 菜部（三十七味）
白瓜子味甘平寒無毒，主令人悅澤好顏色，益氣不肌，久服，輕身耐老，
主除煩滿不樂，久服寒中，可作面脂，令面悅澤，一名水芝，一名白瓜，
（則絞切）子生蒿高平澤，冬瓜人也，八月採。白冬瓜味甘微寒，主除小腹水脹，
利小便止渴。瓜蔕味苦寒有毒，主大水身面四肢浮腫，下水殺蠱毒欬逆上氣，
及食諸果病在胸腹中，皆吐下之，去鼻中息肉，療黃疸。花主心痛欬逆，生嵩高平澤，
七月七日採陰乾。冬葵子味甘寒無毒，主五藏六腑寒，寒熱羸瘦，五癃，利小便，
療婦人乳難內閉，久服，堅骨長肌肉，輕身延年，生少室山，十二月採之。
葵根味甘寒無毒，主惡瘡，療淋，利小便，解蜀椒毒。葉為百菜主其心傷人。
莧實味甘寒大寒無毒，主青盲白，明目除邪，利大小便，去寒熱殺蚘蟲，久服，
益氣力不飢輕身，一名馬莧，一名莫實，細莧亦同，生淮陽川澤及田中，葉如藍，
十一月採。苦菜味苦寒無毒，主五藏邪氣，厭穀胃痺腸澼，渴熱中疾惡瘡，久服，
安心益氣，聰察少臥，輕身耐老耐飢寒高氣不老，一名茶苦，一名選，一名游冬，
生益州川谷山陵道傍，凌冬不死，三月三日採陰乾。薺味甘溫無毒，主利肝氣和中，
其實主明目目痛。蕪菁及盧菔味苦溫無毒，主利五藏，輕身益氣，可長食之，
蕪菁子主明目。萊菔根味辛甘溫無毒，散服及炮煮服食，大下氣消穀去痰澼，肥健人，
生擣服主消渴，試有大效。龍葵味苦寒無毒，食之解勞少睡，去虛熱腫，其子療丁腫，
所在有之。菘味甘溫無毒，主通利腸胃，除胸中煩，解酒渴。芥味辛溫無毒，
歸鼻主除腎邪氣，利九竅，明耳目安中，久食溫中。苜蓿味苦平無毒，主安中利人，
可久食。荏子味辛溫無毒，主欬逆下氣，溫中補體，葉主調中去臭氣，九月採陰乾。
蓼實味辛溫無毒，主明目溫中，耐風寒，下水氣，面目浮腫癰瘍，葉歸於舌，
除大小腸邪氣，利中益志，馬蓼去腸中蛭蟲，輕身，生雷澤川澤。實味辛溫無毒，
主明目補中不足，其莖白，平，可作湯，主傷寒寒熱出汗，中風面目腫，
傷寒骨肉痛，喉痺不通，安胎，歸於目，除肝邪氣，安中利五藏益目睛，殺百藥毒。
根主傷寒頭疼。汁平溫，主溺血解藜蘆毒。薤味辛苦溫無毒，主金瘡瘡敗，
輕身不飢耐老，歸於骨，菜芝也，除寒熱，去水氣，溫中散結，利病人，
諸瘡中風寒水腫以塗之，生魯山平澤。韭味辛微酸溫無毒，歸於心，安五藏，
除胃中熱，利病人，可久食，子主夢泄精溺白，根主養髮，白蘘荷微溫，主中蠱及瘧。
菾菜味甘苦大寒，主時行壯熱解風熱毒。紫蘇味辛溫，主下氣，除寒中，其子尤良。
水蘇味辛微溫無毒，主下氣殺穀，除飲食辟口臭，去毒辟惡氣，久服，通神明，
輕身耐老，主吐血衄血崩，一名雞蘇，一名勞祖，一名芥蒩，一名苴，生九真池，
七月採。假蘇味辛溫無毒，主寒熱鼠瘰生瘡，破結聚氣下瘀血除濕痺，
一名鼠一名薑芥，生漢中川澤。香薷味辛微溫，主霍亂腹痛吐下，散水腫。
薄荷味辛苦溫無毒，主賊風傷寒發汗惡氣心腹脹滿，霍亂宿食不消，下氣，煮汁服，
亦堪生食，人家種之，飲汁發汗，大解勞乏。秦荻梨味辛溫無毒，主心腹冷脹，
下氣消食，人所噉者，生下濕地，所在有之。苦瓠味苦寒有毒，主大水面目四肢浮腫，
下水令人吐，生晉地川澤。水芹味甘平無毒，主女子赤沃，止血養精，保血  益氣，
令人肥健嗜食，一名水英，生南海池澤。馬芹子味甘辛溫無毒，主心腹脹滿下氣消食，
調味用之，香似橘皮而無苦味。蒪味甘寒無毒，主消渴熱痺。落葵味酸寒無毒，
主滑中散熱，實主悅澤人面，一名天葵，一名繁露。繁蔞味酸平無毒，
主積年惡瘡不愈，五月五日日中採乾用之。蕺味辛微溫，主蠷溺瘡，多食令人氣喘。
葫味辛溫有毒，主散癰腫瘡，除風邪殺毒氣，獨子者亦佳，歸五藏，久食，
傷人損目明，五月五日採。蒜味辛溫有小毒，歸脾腎，主霍亂腹中不安，消穀，
理胃溫中除邪痺毒氣，五月五日採之。堇汁味甘寒無毒，主馬毒瘡，
擣汁洗之并服之堇菜也，出小品方萬異方云除蛇蝎毒及癰腫。芸臺味辛溫無毒，
主風游丹腫乳癰。

2=標題= 米穀部（二十八味）
胡麻味甘平無毒，主傷中虛羸補五內，益氣力，長肌肉，填髓腦，堅筋骨，
療金瘡止痛，及傷寒溫瘧大吐後虛熱羸困，久服，輕身不老，明耳目，耐飢渴延年，
以作油，微寒，利大腸胞衣不落，生者摩瘡腫生禿髮，一名巨勝，一名狗蝨，
一名方莖，一名藏，葉名青蘘，生上黨川澤。青蘘味甘寒無毒，主五藏邪氣，
風寒濕痺，益氣補腦髓，堅筋骨，久服，耳目聰明，不飢不老增壽，巨勝苖也，
生中原川谷。麻蕡味辛平有毒，主五勞七傷，利五藏，下血寒氣，破積止痺散膿，
多食令人見鬼狂走，久服，通神明輕身，一名麻勃，此麻花上勃勃者，七月七日採良。
麻子味甘平無毒，主補中益氣，中風汗出，逐水利小便破積血，復血，
乳婦產後餘疾，長髮，可為沐藥，久服，肥健不老神仙，九月採，入土者損人，
生太山川谷。飴糖味甘微溫，主補虛乏，止渴去血。大豆黃卷味甘平無毒，
主濕痺筋攣膝痛，五藏胃氣結積，益氣止毒，去黑皯，潤澤皮毛。生大豆味甘平，
塗癰腫，煮汁飲，殺鬼毒止痛，逐水脹，除胃中熱痺傷中淋露，下瘀血，
散五藏結積內寒，殺烏頭毒，久服，令人身重，炒為屑，味甘，主胃中熱，去腫除痺，
消穀止腹脹，生太山平澤，九月採。赤小豆味甘酸平無毒，
主下水排癰腫膿血寒熱熱中消渴，止洩利小便，吐逆卒澼，下脹。鼓味苦寒無毒，
主傷寒頭痛寒熱，瘴氣惡毒，煩躁滿悶，虛勞喘吸，兩腳疼冷，又殺六畜胎子諸毒。
大麥味鹹溫微寒無毒，主消渴，除熱益氣調中，又云令人多熱為五穀長。
穬麥味甘微寒無毒，主輕身除熱，久服，令人多力健行，以作蘗，溫，消食，和中。
小麥味甘微寒無毒，主除熱止躁渴咽乾利小便，養肝氣，止漏血唾血，以作麴溫，
消穀止痢，以作麵，溫，不能消熱止煩。青梁米味甘微寒無毒，主胃痺熱中消渴，
止洩利小便，益氣補中，輕身長年。黃梁米味甘平無毒，主益氣和中止洩。
白梁米味甘微寒無毒，主除熱益氣。粟米味鹹微寒無毒，主養腎氣，去胃脾中熱益氣，
陳者味苦，主胃熱消渴，利小便。丹黍米味苦微溫無毒，主欬逆，霍亂，止洩除熱，
止煩渴。蘗米味苦無毒，主寒中下氣除熱。秫米味甘微寒，止寒熱，利大腸療桼瘡。
陳廩米味鹹酸溫無毒，下氣，除煩渴，調胃止洩。酒味苦甘辛大熱有毒，主行藥勢，
殺百邪惡氣。腐婢味辛平無毒，主痎瘧寒熱邪氣洩痢陰不起，止消渴病酒頭痛，
生漢中，即小豆花如七月採陰乾。扁豆味甘溫，主和中下氣，葉主霍亂吐下不止。
黍米味甘溫無毒，主益氣補中，多熱令人煩。梗米味甘苦平無毒，主益氣止煩止洩。
稻米味苦，主溫中，令人多熱，大便堅。稷米味甘無毒，主益氣補不足。
醋味酸溫無毒，主消癰腫，散水氣，殺邪毒。醬味鹹酸冷，利主除熱止煩
殺百藥熱湯及火毒。食鹽味鹹溫無毒，主殺鬼蠱邪疰毒氣，下部瘡，傷寒寒熱，
吐胸中痰澼，止心腹卒痛，堅肌骨，多食傷肺喜欬。

2=標題= 有名未用（一百九十六味）
青玉味甘平無毒，主婦人無子，輕身不老長年，一名，玉，生藍田。
白玉髓味甘平無毒，主婦人無子不老延年，生藍田玉石間。玉英味甘，主風療皮膚痒，
一名石鏡明白可作鏡，生山竅，十月採。璧玉味甘無毒，主明目益氣，使人多精生子。
合玉石味甘無毒，主益氣，療消渴，輕身辟穀，生常山中丘如肪。
紫石華味甘平無毒，主渴去小腸熱，一名茈石華，生中牛山陰，採無時。
白石華味辛無毒，主癉消渴膀胱熱，生液北鄉北邑山，採無時。黑石華味甘無毒，
主陰痿消濕去熱，療月水不，利生弗其勞山陰石間，採無時。黃石華味甘無毒，
主陰痿消胸膈中熱去百毒，生液北山黃色採無時。厲石華味甘無毒，
主益氣養神止渴除熱強陰，生江南如石花，採無時。石肺味辛無毒，主癘欬寒久痿，
益氣明目，生水中，狀如肺黑澤有赤文，出水即乾，（陶隱居云今
石亦療效似肺而不黑澤恐非是）。石肝味酸無毒，主身痒，令人色美，生常山，
色如肝。石脾味甘無毒，主胃寒熱益氣，令人有子，一名胃石，一名膏石，一名消石，
生隱蕃山谷石間，黑如大豆有赤文，色微黃而輕薄如碁子，採無時。石腎味鹹無毒，
主洩痢，色如白珠。封石味甘無毒，主消渴熱中，女子疽蝕生常山及少室採無時。
陵石味甘無毒，主益氣耐寒輕身長年，生華山，其形薄澤。碧石青味甘無毒，
主明目益精，去白甑延年。逐石味甘無毒主消渴傷中益氣，生太山陰，採無時。
白肌石味辛無毒，主強筋骨，止渴不飢，陰熱不足，一名肌石，一名洞石，
生廣焦國卷山青石間。龍石膏無毒主消渴益壽，生杜陵，如鐵脂中黃。
五羽石主輕身長年一名金黃，生海水中蓬葭山上倉中黃如金。石流青味酸無毒，
主療洩益肝氣明目輕身長年，生武都山石間，青白色。石流赤味苦無毒，主婦人帶下，
止血，輕身長年，理如石者，生山石間。石耆味甘無毒，主欬逆氣，
生石間色赤如鐵脂，四月採。紫加石味酸，主痺血氣，一名赤英，一名石血，赤無理，
生邯鄲山如爵茈，二月採。終石味辛無毒，主陰痿痺小便難，益精氣，生陵陰，
採無時。玉伯味酸溫無毒，主輕身益氣止渴，一名玉遂，生石上如松，高五六寸，
紫花，用莖葉。文石味甘，主寒熱心煩，一名黍石，生東郡山澤中水下，
五色有汁潤澤。曼詣石味甘，主益五藏氣，輕身長年，一名陰精，
六月七月石上青黃色夜有光。山慈石味苦平有毒，主女子帶下，一名爰茈，生山之陽，
正月生，葉如藜蘆，莖有衣。石濡主明目益精氣，令人不飢渴，輕身長年，一名石芥。
石芸味甘無毒，主目痛淋露寒熱溢血，一名螫烈，一名顧喙，二月五月採莖葉陰乾。
石劇味甘無毒，主渴消中。路石味甘酸無毒，主心腹止汗生肌，酒痂，益氣耐寒，
實骨髓，一名陵石，生草石上，天雨獨乾，日出獨濡，花黃，莖赤黑，三歲一實，
赤如麻子，五月十月採莖葉陰乾。石味甘平無毒，主益氣養神，除熱止渴，
生南如石草。敗石味苦無毒，主渴痺。越砥石味甘無毒，主目盲，止痛除熱瘙。
金莖味苦平無毒，主金瘡內漏，一名葉金草，生澤中高處。夏臺味甘，主百疾濟絕氣。
柴紫味苦，主小腹痛利小腹，破積聚，長肌肉，久服，輕身長年，生冤句，
二月七月採。鬼目味酸平無毒，主明目，一名來甘，實赤如五味，十月採。
鬼蓋味甘平無毒，主小兒寒熱，一名地蓋，生垣墻下藂生赤，旦生暮死。
馬顛味甘有毒，療浮腫，不可多食。馬唐味甘寒，主調中明耳目，一名羊麻，
一名羊粟，生下濕地莖有節生根，五月採。馬逢味辛無毒，主癬蟲。
牛舌實味鹹溫無毒，主輕身益氣，一名彖尸，生水中澤傍，實大葉長尺，五月採。
羊乳味甘溫無毒，主頭眩痛，益氣長肌肉，一名地黃，三月採，立夏後母死。
羊實味苦寒，主頭禿惡瘡疥瘙痂，生蜀郡。犀洛味甘無毒，主癃，一名星洛，
一名泥洛。鹿良味鹹臭，主小兒驚賁豚痸瘲，大人，五月採。菟棗味酸無毒，
主輕身益氣，生丹陽陵地高尺許，實如棗。雀梅味酸寒有毒，主蝕惡瘡，一名于雀，
生海水石谷間，葉與實如麥李。雀翹味鹹，主益氣明目，一名去母，一名更生，
生藍中，葉細黃，莖赤有刺，四月實  黃中黑，五月採陰乾。雞涅味甘平無毒，
主明目，目中寒風諸不足水腹邪氣，補中止洩痢，療女子白沃，一名陰洛，生雞山，
採無時。相烏味苦，主陰痿，一名烏葵，如蘭香，赤莖，生山陽，五月十五日採陰乾。
鼠耳味酸無毒，主痺寒，寒熱止欬，一名無心，生田中下地，厚華肥莖。
蛇舌味酸平無毒，主除留血驚氣蛇，生大水之陽，四月採花八月採根。
龍常草味鹹溫無毒，主輕身益陰氣，療痺寒濕，生河水傍，如龍芻，冬夏生。
離樓草味鹹平無毒，主益氣力，多子，輕身長年，生常山，七月八月採實。
神護草可使獨守叱咄人，冠盜不敢入門，生常山北，八月採。黃護草無毒，
主痺益氣令人嗜食，生隴西。吳唐草味甘平無毒，主輕身益氣長年，生故稻田中，
日夜有光，草中有膏。天雄草味甘溫無毒，主益氣陰痿，生山澤中，狀如蘭，
實如大豆，赤色。雀醫草味苦無毒，主輕身益氣，洗浴爛瘡，療風水，一名白氣，
春生，秋花白，冬實黑。木甘草主療癰腫盛熱，煮洗之，生木間三月生大葉如蛇床，
四四相值，但折枝種之便生，五月花白實核赤，三月三日採。益決草味辛溫無毒，
主欬逆肺傷，生山陰，根如細辛。九熟草味甘溫無毒，主出汗止洩，療悶，一名烏粟，
一名雀粟，生人家庭中，葉如棗，一歲九熟，七月採。兌草味酸平無毒，
主輕身益氣長年，生蔓草木土，葉黃有毛，冬生。酸草主輕身延年，生名山醴泉上，
陰居，莖有五葉青澤根赤黃，可以消玉，一名醜草。異草味甘無毒，主痿痺寒熱，
去黑子，生籬木上，葉如葵莖，傍有角汁白。灌草葉主癰腫，一名鼠肝，葉滑青白。
草味辛無毒，主傷金瘡。莘草味甘無毒，主盛傷痺腫，生山澤，如蒲黃葉如芥。
勒草味甘無毒，主瘀血止精溢盛氣，一名黑草，生山谷，如栝樓。
英草華味辛平無毒，主痺氣強陰療面勞疽，解煩堅筋骨，療風頭，可作沐藥，
生蔓木上，一名鹿英，九月採陰乾。吳葵葉味鹹無毒，主理心，心氣不足。
封華味甘有毒，主疥瘡養肌去惡肉，夏至日採。北荇華味苦無毒，主氣，一云芹華。
華味甘無毒，主上氣解煩堅筋骨。排華味苦，主水氣，去赤蟲，令人好色，
不可久服，春生乃採。節華味苦無毒，主傷中痿痺溢腫，皮主脾中客熱氣，一名山節，
一名達節，一名通漆，十月採暴乾。徐季主益氣輕身長年，生太山陰，如李小形，
實青色無核，熟採食之。新雉木味苦香溫無毒主風眩痛，可作沐藥，七月採陰乾，
實如桃。合新木味辛平無毒，解心煩止瘡痛，生遼東。俳蒲木味甘平無毒，
主少氣止煩，生陵谷，葉如黍實，赤三核。遂陽木味甘無毒主益氣，生山中如白楊葉，
三月實十月熟赤可食。學木核味甘寒無毒，主脅下留飲胃氣不平，除熟，如蕤核，
五月採陰乾。木核療腸澼，華療不足，子療傷中，根療心腹逆氣止渴，十月採。
栒核味苦，療水，身面癰腫，五月採。荻皮味苦，止消渴，去白蟲，益氣，生江南，
如松葉有刺，實赤黃，十月採。桑莖實味酸溫無毒，主字乳餘疾，輕身益氣，
一名草王葉如荏，方莖大葉，生園中，十月採。蒲陰實味酸平無毒，主益氣，
除熱止渴利小便，輕身長年，生深山谷及園中，莖如芥，葉小，實如櫻桃，七月成。
可聚實味甘溫無毒，主輕身益氣明目，一名長壽，生山野道中，穗如麥，葉如艾，
五月採。讓實味酸，主喉痺，止洩痢十月採陰乾。惠實味辛，主明目補中。
根莖中湯（一作涕）療傷寒寒熱出汗，中風面腫，消渴熱中，逐水，生魯山平澤。
青雌味苦，主惡瘡禿敗瘡火氣，殺三蟲，一名蟲損，一名孟推，生方山山谷。
白味苦平無毒，主寒熱，洗浴疥惡瘡，生山陵，根似紫葳，葉如燕盧，採無時。
白女腸味辛溫無毒，主洩痢腸澼，療心痛，破疝瘕，生深山谷中，葉如藍實赤，
赤女腸亦同。白扇根味苦寒無毒，主瘧皮膚寒熱出汗，令人變。白給味辛平無毒，
主伏蟲白腫痛，生山谷，如藜盧根白相連，九月採。白并味苦無毒，主肺欬上氣，
行五藏，令百病不起，一名玉蕭，一名箭悍，葉如小竹，根黃皮白，生山陵，
三月四月採根暴乾。白辛味辛有毒，主寒熱，一名脫尾，一名羊，生楚山，三月採，
根白而香。白昌味無毒，主食諸蟲，一名水昌，一名水宿，一名莖蒲，十月採。
赤舉味甘無毒，主腹痛，一名羊飴，一名陵渴，生山陰，二月花。
兌蔓草上五月實黑中有核，三月三日採葉陰乾。赤味甘無毒，主疰崩中，止血益氣，
生蜀郡山石陰地濕處採無時。黃秫味苦無毒，主心煩止汗出，生如桐根。
徐黃味辛平無毒，主心腹積瘕，莖主惡瘡，生澤中，大莖細葉，香如木。
黃白支生山陵三月四月採根暴乾。紫藍味鹹無毒，主食肉得毒，能消除之。
紫給味鹹，主毒風頭洩注，一名野葵，生高陵下地，三月三日採根，根如烏頭。
天蓼味辛有毒，主惡瘡，去痺氣，一名石龍，生水中。地朕味苦平無毒，主心氣，
女子陰疝血結，一名承夜，一名夜光，三月採。地芩味苦無毒，主小兒，除邪養胎，
風痺洗洗寒熱，目中青女子帶下，生腐木積草處，如朝生，天雨生蓋，黃白色，
四月採。地筋味甘平無毒，主益止渴，除熱在腹臍利筋，一名管根一名土筋，生澤中，
根有毛，三月生四月實白，三月三日採根。地耳味甘無毒，主明目益氣，令人有子，
生丘陵，如碧石青。土齒味甘平無，主輕身益氣長年，生山陵地中，狀如馬牙。
燕齒主小兒寒熱，五月五日採。酸惡主惡瘡，去白蟲，生水傍，狀如澤瀉。
酸赭味酸主內漏，止血不足，生昌陽山，採無時。巴棘味苦有毒，主惡疥瘡出蟲，
一名女木，生高地，葉白有刺，根連數十枚。巴朱味甘無毒，主寒止血帶下，生陽。
蜀格味苦平無毒，主寒熱痿痺，女子帶下癰腫，生山陽，如雚菌有刺。纍根主緩筋，
令不痛。苖根味鹹平無毒，主痺及熱中傷跌折，生山陰谷中蔓草藤上莖有刺實如椒。
參果根味苦有毒，主鼠，一名百連，一名烏蓼，一名鼠莖，一名鹿蒲，生百餘根，
根有衣裹莖，三月三日採根。黃辯味甘平無毒，主心腹疝瘕口瘡臍傷，一名經辯。
良達主齒痛止渴輕身，生山陰，莖蔓延大如葵，子滑小。對盧味苦寒無毒，
主疥諸久瘡不瘳，生死肌，除大熱，煮洗之，八月採，似菴。糞藍味苦，
主身癢瘡白禿漆瘡洗之，生房陵。委蛇味甘平無毒，主消渴少氣令人耐寒，
生人家園中，大枝長鬚多葉，而兩兩相值，子如芥子。麻伯味酸無毒主益氣出汗，
一名君莒，一名衍草，一名道止，一名自死，生平陵，如蘭，葉黑厚白裏莖實赤黑，
九月採根。玉明味苦，主身熱邪氣，小兒身熱以浴之，生山谷，一名王草。
類鼻味酸溫無毒，主痿痺，一名類重，生田中高地葉如天名精美根五月採。
師系味甘無毒，主癰腫惡瘡，煮洗之，一名臣堯，一名臣骨，一名鬼芭，生平澤，
八月採。逐拆殺鼠益氣明目，一名百合，厚實生禾間莖黃七月實黑如大豆。
并苦主欬逆上氣益肺氣安五藏，一名  薰一名玉荊，三月採陰乾。領灰味甘有毒，
主心腹痛鍊中不足，葉如芒草，冬生，燒作灰。父陛根味辛有毒，以熨癰腫膚脹，
一名膏魚，一名梓藻。索十味苦無毒，主易耳，一名馬耳。荊莖療灼爛，
八月十月採陰乾。鬼麗生石上，挼之日柔為沐。竹付味甘無毒，主止痛除血。
秘惡味酸無毒，主療肝邪氣，一名杜逢。唐夷味苦無毒，主療踒折。知杖味甘無毒，
療疝。松味辛無毒，主眩痺。阿煎味酸，主結氣癰在喉頸者，生海中，
八月九月採。區余味辛無毒，主心腹熱瘙。三葉味辛，主寒熱蛇蜂螫人，一名起莫，
一名三石，一名當田，生田中，莖小黑白高三尺，根黑，三月採陰乾。
五母麻味苦有毒，主痿痺不便下痢，一名鹿麻，一名歸澤麻，一名天麻，一名若一草，
生田野，五月採。疥拍腹味辛溫無毒，主輕身療痺，五月採陰乾生上黨。
常吏之生味苦平無毒，主明目，實有刺大如稻米。敕赦人者味甘有毒，
主疝痺通氣諸不足，生人家宮室，五月十月採暴乾。丁公寄味甘，主金瘡痛，延年，
一名丁父，生石間蔓延木上，葉細大枝赤，莖母大如磧黃有汁，七月七日採。
城裏赤柱味辛平，療婦人漏血白沃陰蝕濕痺邪氣，補中益氣，生晉平陽。
城東腐木味鹹溫，主心腹痛，止洩便膿血。芥味苦寒無毒，主消渴，止血，婦人疾，
除痺，一名梨，葉如大青。載味酸無毒，主諸惡氣。慶味苦無毒，主欬嗽。
味甘無毒，主益氣延年，生山谷中白順理，十月採。雄黃蟲主明目，辟兵不祥，
益氣力，狀如蠮螉。天社蟲味甘無毒，主絕孕益氣，如蜂大腰，食草木葉，三月採。
桑蠹蟲味甘無毒，主心暴痛金瘡肉生不足。桑蠹蟲主石癃小便不利，生石中。
行夜療腹痛寒熱利血，一名負盤。蝸籬味甘無毒，主燭館明目，生江夏。
麋魚味甘無毒，主痺止血。丹戩味辛，主心腹積血，一名飛龍，生蜀都，
如鼠負青股蜚，翼赤，七月七日採。扁前味甘有毒，主鼠，利水道，生山陵，
如牛，翼赤，五月八月採。蚖類療痺內漏，一名蚖短土色而文。蜚厲主婦人寒熱。
梗雞味甘無毒，療痺。益符療閉，一名無舌。地防令人不飢不渴，生黃陵，
如濡居土中。黃蟲味苦，療寒熱，生地上，赤頭長足有角，群居，七月七日採。

2=標題= 唐本退（二十味）薰草味甘平無毒，主明目止淚，療洩精，去臭惡氣，傷寒頭痛，
上氣腰痛，一名蕙草，生下濕地，三月採陰乾，脫節者良。姑活味甘溫無毒，
主大風邪氣濕痺寒痛，久服，輕身益壽耐老，一名冬葵子，生河東。
別羇味苦微溫無毒，主風寒濕痺，身重四肢疼酸，寒邪歷節痛，一名別枝，一名別騎，
一名羇，生藍田川谷，二月八月採。牡蒿味苦溫無毒，主充肌膚益氣，令人暴肥，
不可久服，血脈蒲盛，生田野，五月八日採。石下長卿味鹹平有毒，
主鬼疰精物邪惡氣，殺百精蠱毒老魅注易，亡走啼哭，悲傷恍惚，一名徐長卿，
生隴西池澤山谷。古味辛微溫無毒，主霍亂腹痛，吐逆心煩，生水中，五月採。
練石草味苦寒無毒，主五，破石淋，膀胱中結氣，利水道小便，生南陽川澤。
弋共味苦寒無毒，主驚氣，傷寒腹痛，羸瘦，皮中有邪氣，手足寒無色，
生益州山谷。蕈草味鹹平無毒，主養心氣，除心溫溫辛痛，浸身熱，可作撾花，
生淮南平澤，七月採。五月符味苦微溫，主欬逆五藏邪氣，調中益氣，明目殺蝨，
青符白符赤符黑符黃符，各隨色補其藏，白符一名女木，生巴郡山谷。
蘘草味甘苦寒無毒，主溫瘧寒熱酸嘶邪氣，辟不祥，生淮南山谷。
根味甘寒平有小毒，主下熱氣，益陰精，令人面悅好，明目，久服，輕身耐老，
以作蒸飲酒病人，生嵩高平澤，二月八月採。鼠姑味苦平寒無毒，主欬逆上氣，
寒熱鼠惡瘡邪氣，一名。生丹水。虹味酸無毒，主下氣止煩滿，可作浴湯，
藥色黃，生蜀郡，立秋取。屈草味苦微寒無毒，主貿脅下痛，邪氣腸間，寒熱陰痺，
久服，輕身益氣耐老，生漢中川澤，五月採。赤赫味苦寒有毒，主痂瘍惡敗瘡，
除三蟲邪氣，生益州川谷，二月八月採。淮木味苦平無毒，主久欬上氣，傷中虛羸，
補中益氣，女子陰蝕漏下赤白沃，一名百歲城中木，生晉陽平澤。占斯味苦溫無毒，
主邪氣濕痺，寒熱疽瘡，除水堅積血癥，月閉無子，小兒躄不能行，諸惡瘡癰腫，
止腹痛，令人子有子，一名炭皮，生太山山谷，採無時。嬰桃味辛平無毒，
主止洩腸澼，除熱調中，益脾氣，令人好色美志，一名牛桃，一名英豆，實大如麥，
多毛，四月採陰乾。鴆鳥毛有大毒，入五藏爛殺人，其口主殺蝮蛇毒，一名日，
生南海。

1=標題= 千金翼方卷第五

婦人一
論曰婦人之病難療，比之丈夫十倍費功，所以古人別立婦人之方焉是以今方具在四卷，
一卷泛療婦人，三卷專論產後，好學者宜細意用心觀之，迺得其深趣耳。

2=標題= 婦人求子第一（論一首、方七首）
論曰，夫人求子者服藥須有次第，不得不知，其次第者，男服七子散，女服盪胞湯，
及坐藥，并服紫石門冬丸，則無不得效矣，不知此者得力鮮焉。
七子散主丈夫風虛目闇精氣衰少無子補不足方
牡荊子、五味子、菟絲子、車前子、菥子、石斛、薯蕷、乾地黃、杜仲（去皮炙）、
鹿茸（炙）、遠志（各貳兩）、附子（炮去皮）、蛇子、芎藭（各壹兩半）、
山茱萸、天雄（炮去皮）、人參、茯苓、黃耆、牛膝（各伍分）、桂心（貳兩半）、
巴戟天（參兩）、肉蓯蓉（柒分）、鍾乳（貳兩亦得）
右貳拾肆味，擣篩為散，酒服方寸匕，日二，不知，加至二匕，以知為度，
忌生冷醋滑豬雞魚蒜油麵，不能酒者，蜜和丸服亦佳，一方加覆盆子二兩，
行房法一依素女經，女人月信斷一日為男，二日為女，三日為男，四日為女，
以外無子，每日午時夜半後行事，生子吉，餘時生子不吉。
盪胞湯主婦人斷緒二三十年，及生來無子并數數失子，服此皆有子長命無病方。
朴消、桃仁（去皮尖兩人者熬）、茯苓、牡丹皮、大黃（各參兩）、人參、桂心、
芍藥、厚朴（炙）、細辛、牛膝、當歸、橘皮（各貳兩）、附子（壹兩半炮去皮）、
蟲（去翅足熬）、水蛭（各陸拾枚熬）
右壹拾陸味，咀，以酒五升水六升合漬一宿，煮取三升，分肆服，日參，夜一服，
每服相去三時辰，少時更服如常，覆被少取汗，汗不出，冬月著火籠，
必下積血及冷赤膿如赤小豆汁，本為婦人子宮內有此惡物令然，或天陰臍下痛，
或月水不調，為有冷血不受胎，若斟酌下盡，氣力弱大困不堪更服，
亦一日二三服即止，如大悶不堪，可食酢飯冷漿一口即止，然恐去惡物不盡，
不大得藥力，若能忍服盡大好，一日後仍著導藥。（千金更有桔梗甘草各貳兩）
坐導藥方
皂莢（壹兩灸去皮子）、五味子、乾薑、細辛（各參兩）、葶藶子（熬）、
苦瓠（各參分千金作山茱萸）、礬石（燒半日）、大黃、戎鹽、蜀椒（汗）、
當歸（各貳兩）
右壹拾壹味，擣篩，內輕絹袋子中，如指許大，長三寸，盛藥令滿，內子門中，
坐臥任意，勿行走急，小便時即去之，仍易新者，一日當下青黃冷汁，汁盡止，
即可幸御，自有子，若未見病出，亦可至十日安之，
（千金無葶藶一本又有砒霜三分）、著藥後一日，迺服紫石天門冬丸。
紫石天門冬圓
紫石英（七日研之）、烏頭（炮去皮）、天門冬（各參兩去心）、烏賊魚骨、
牛膝（各壹兩半）、人參、牡丹皮、桑寄生、乾薑、細辛、厚朴（炙）、食茱萸、
續斷（各五分）、署預（壹兩半）、柏子仁（壹兩）、牡荊子（千金作牡蒙）、
禹餘糧、紫葳、石斛、辛夷心、卷柏、當歸、芎藭、桂心、乾地黃、甘草（灸各貳兩）
右貳拾陸味擣篩為末，煉蜜和丸如梧桐子，酒服十九日三，稍加至參拾丸慎如藥法。
白薇丸主久無子或斷緒上熱下冷百病皆療方
白薇、車前子（各三分）、澤蘭、太一餘、赤石脂、細辛、人參、
桃仁（去皮尖熬）、覆盆子、麥門冬（去心）、白芷（各一兩半）、紫石英、
石膏（研）、木、菴子、卷柏（各伍分）、蒲黃、桂心（各二兩半）、當歸、
芎藭、蛇子（各一兩）、乾薑、蜀椒（汗）、乾地黃（各三兩）、茯苓、
遠志（去心）、白龍骨（各二兩）、橘皮（半兩）
右貳拾捌味，擣篩為末，煉蜜和丸如梧桐子，酒服拾伍丸，日再，增至肆拾丸，
以知為度，亦可增至伍拾丸，慎豬雞蒜生冷醋滑驢馬等肉，覺有娠則止，祕之，
勿妄傳也。
慶雲散主丈夫陽氣不足不能施化施化無成方
覆盆子、五味子（各貳升）、菟絲子（壹升）、白朮（熬令色亦變）、
石斛（各三兩）、天雄（壹兩炮去皮）、天門冬（玖兩去心）、紫石英（貳兩）、
桑寄生（肆兩）
右玖味，擣篩為散，先食酒服方寸匕，日三，素不耐冷者，去寄生加細辛肆兩，
陽氣不少而無子者，去石斛加檳榔拾伍枚，良。
承澤丸主婦人下焦三十六疾不孕絕產方
梅核仁、辛夷（各壹升）、葛上亭長（柒枚）、澤蘭子（伍合）、溲疏、
本（各壹兩）
右陸味，擣篩為末，煉蜜和丸如大豆，先食酒服貳丸，日三，不知，稍增之，
若腹中無堅積者，去亭長加通草壹兩，惡甘者和藥先以苦酒搜散，乃內少蜜，和為丸。

2=標題= 婦人積聚第二（方一十三首）
牡蒙丸主男子疝瘕女子血瘕心腹堅積聚乳餘疾，小腹堅滿貫臍痛，熱中腰背痛，
小便不利，大便難，不下，食有伏蠱臚脹腫，久寒熱胃管有邪氣方。
牡蒙、蓯蓉、烏喙（炮去皮）、石膏（研）、藜蘆（各三分）、
巴豆（陸拾枚去心皮熬）、乾薑、桂心（各二兩）、半夏（伍分洗）
右玖味，擣篩為末，別擣巴豆如膏，合諸藥，令調和，擣至熟以飲服如小豆貳丸，
日三，如不相得，入少蜜。
烏頭丸主心腹積聚，膈中氣悶脹滿，疝瘕，內傷瘀血產乳眾病及諸不足方。
烏頭（炮去皮）、巴豆（去心皮熬各半兩）、人參、消石（各壹兩）、
大黃（二兩）、戎鹽（壹兩半）、苦參、黃芩、蟲（熬）、半夏（洗）、
桂心（各三分）
右壹拾壹味，擣篩為末，內蜜青牛膽汁拌和，擣三千杵，丸如梧桐子大，宿不食，
酒服五丸，臥須，當下，黃者，心腹積也，青如粥汁者，膈上邪氣也，
下崩血如腐者，內傷也，赤如血者，乳餘疾也，如蠱刺者，蟲也，下已必渴，
渴飲粥，飢食蘇糜，三日後當溫食，食必肥濃，四十日平復。
乾薑丸治婦人瘕結脅肋下疾。
乾薑（壹兩半）、芎藭、芍藥（各貳兩）、前胡（熬）、乾地黃（熬）、
桃仁（熬去皮尖兩仁者）、茯苓（各壹兩）、人參、當歸（各參兩）、
杏仁（熬去皮尖兩仁者）、朴硝、蜀椒（汗）、蠐螬（熬）、蟲（熬）、
蟲（去翅足熬）、水蛭（各壹合熬）
右壹拾陸味，擣篩為末，煉蜜和丸如梧桐子，未食，以飲服參丸，
可增至拾丸（千金用大黃柴胡各貳兩無前胡地黃）
生地黃丸主婦人臍下結堅大如杯升，月經不通，發熱往來，下痢羸瘦，此為氣瘕也，
若生肉癥不可瘥，未生癥者可療方。
生地黃（參拾斤擣絞取汁）、乾漆（壹斤熬擣篩為末）
右二味相和微火煎，令可圓藥成丸如梧桐子大，食後，
以酒服五圓（千金云服圓集驗至七八圓止）
遼東都尉所上圓主臍下堅癖無所不療。
恒山、巴豆（去心皮熬）、大黃（各壹分）、天雄（貳枚大者炮）、
雚蘆（壹兩半一方貳兩）、乾薑、人參、苦參、丹參、沙參、玄參、細辛、
白薇（各分）、龍膽、牡蒙（各壹兩）、芍藥、附子（炮去皮）、狼牙、牛膝、
茯苓（各伍分）
右貳拾味，擣篩為末，煉蜜和丸，宿勿食，酒服伍圓，日參，主大羸瘦而黃，
月水不調，當十五日服之下長蟲，或下種種病出，二十五日腹中所苦悉愈，肌膚充盛，
五十日萬病除矣，斷緒者皆有子也。
五京圓主婦人腹中積聚九痛七害，久寒腰中冷引小腹害食苦下，或熱痢得冷便下方。
乾薑（參兩）、黃芩（壹兩）、吳茱萸（壹升）、附子（炮去皮）、狼毒、當歸、
牡蠣（各貳兩熬）
右柒味，擣篩為末，煉蜜和圓如梧桐子大，酒日服伍圓，加至拾圓，
此出京氏五君，故名五京圓，久患冷，當服之。
雞鳴紫圓主婦人腹中癥瘕積聚。
大黃（貳兩）、前胡、人參（各肆兩）、皂莢（炙去皮子）、藜蘆、
巴豆（去皮心熬）、礜石（鍊）、烏喙（炮去皮各半兩）、代赭（伍分）、
阿膠（壹兩半炙）、桂心（壹分）、杏仁（去皮尖熬）、乾薑、甘草（各參分）
右壹拾肆味，擣篩為末，煉蜜和圓，雞鳴時飲服壹圓，如梧桐子，日益壹圓，
至伍圓止，仍從壹圓起，下白者風也，赤者癥瘕也，青者疝也，黃者心腹病也，
如白泔爛腐者水也。
炭皮圓主婦人憂恚心下支滿膈氣，腹熱月經不利血氣上搶心欲嘔不可眠懈怠不勤。
炭皮、芎藭（各壹分）、桂心、乾薑、乾漆（熬）、白朮（各壹分半）、
蜀椒（汗）、黃芩、芍藥、土瓜根、大黃（灸令煙出）、蟲（各半兩去翅足熬）
右壹拾貳味，擣篩為末，煉蜜和圓如梧桐子，飲服五圓，日參，不知，稍增之。
七氣圓主婦人勞氣食氣胃滿氣吐逆大下氣，其病短氣胃脅滿氣結痛，小便赤黃頭重方。
葶藶子（熬）、半夏（各壹兩洗）、大黃、玄參、人參、苦參、麥門冬（去心）、
黃芩、乾薑、芎藭、遠志（去心各壹兩半）、消石（壹兩）、瞿麥（壹兩半）
右壹拾參味，擣篩為末，煉蜜和圓如梧桐子，以酒服陸圓，日一服，亦理嘔逆，
破積聚。
半夏湯主嫪人滿心下堅，咽中貼貼如有灸腐，咽之不下吐之不出方。
半夏（壹升洗）、生薑（伍兩）、茯苓、厚朴（各肆兩）
右肆味，咀，以水陸升，煮取參升，分參服。（千金有蘇葉貳兩）
厚朴湯主婦人下焦勞冷膀胱腎氣損弱曰汁與小便俱出，厚朴如手大長肆寸去皮灸削，
以酒伍升煮兩沸，去滓，取桂心壹尺絹篩，內汁中調和，宿勿食，曉頓服之。
溫經湯主婦人小腹痛方
茯苓（陸兩）、芍藥、土瓜根（各參兩）、薏苡仁（半升）
右肆味，咀，以酒參升，漬一宿，曉加參升，水煎取貳升，分再服之。
大補內黃耆湯主婦人七傷骨髓疼小腹急滿，面目黃黑不能食飲，
并諸虛不足少氣心悸不安方。
黃耆、半夏（各參兩洗）、大棗（參拾枚）、當歸、乾地黃、桂心、人參、茯苓、
遠心（去心）、芍藥、澤瀉、五味子、麥門冬（去心）、白朮、甘草（各貳兩炙）、
乾薑（肆兩）
右壹拾陸味，咀，以水壹斗半，煮取貳升，壹服五合，日參。

2=標題= 婦人乳疾第三（六六首）
治乳堅方
當歸、芍藥、黃耆、蒺藜子、雞骨、附子（炮去皮）、枳實（各貳兩灸）、
桂心（參兩）、人參、薏苡仁（各壹兩）
右壹拾味擣篩為散，酒服方寸匕，日三服。
治乳癰始作方
大黃、楝實、芍藥、馬蹄（炙）
右肆味，等分，擣篩為散，酒服方寸匕，取汗出差，
（廣濟云治乳癰大堅硬赤紫色衣不得近痛不可忍經宿乃消）
排膿散主乳癰方
鐵粉、細辛、芎藭、人參、防風、乾薑、黃芩、桂心、芍藥、蓯蓉（各壹兩）、
當歸、甘草（灸各伍分）
右壹拾貳味，擣篩為散，酒服方寸匕，日三，夜一服加至一匕半，服十日，
膿血出多，勿怪，是惡物除。
生魚薄乳癰方
生鯽魚（長五寸）、伏龍肝、大黃、莽草（各陸兩）
右肆味，別擣魚如膏，下篩，三物更擣令調，以生地黃汁和如粥，傅腫上，
日五六，夜二三。
治乳癰，初有異則行此湯，并將圓補之即愈方。
麥門冬（壹升去心）、黃芩、黃耆、芍藥、茯苓、甘草（炙）、通草（各貳兩）、
桑寄生、防風、人參（各參兩）、糖（捌兩）、大棗（拾枚）
右壹拾貳味，咀，以水壹斗，煮取參升，去滓，內糖，分肆服。
次服天門冬圓
天門冬（伍兩去心）、通草、黃耆、防風、乾地黃、桑寄生、人參（各貳兩）、
羌活（參兩）、大黃（貳兩半）、白芷（壹兩半）、升麻（壹兩半）、澤蘭、茯神、
天雄（炮去皮）、黃芩、枳實（炙）、五味子（各壹兩）
右壹拾柒味，擣篩為末，煉蜜和圓，酒服貳拾圓，日二加至參拾圓

2=標題= 婦人雜病第四（方一十三首）
治婦人斷產方
故蠶子布壹尺，燒一味末，酒下，終身不復懷孕也。治婦人無故尿血方。
龍骨（伍兩）
右壹味，擣篩為散，酒服方寸匕，空腹服，日三，久者貳拾（服愈）。
又方   鹿角（屑）、大豆黃卷、桂心（各壹兩）
右參味，擣篩為散，空腹酒服方寸匕，日三服。
又方   舡故茹為散，酒服方寸匕，日三服，亦主遺屎。
治婦人遺尿不知出時方   白薇、芍藥（各貳兩半）
右貳味，擣篩為散，酒服方寸匕，日三服。
又方   礬石（熬）、牡蠣（熬各參兩）
右貳味，擣篩為散，酒服方寸匕，亦治丈夫。
治妊娠得熱病五六日小便不利熱入五藏方   葵子（壹升）、榆白皮（壹把切）
右貳味，水伍升煮五沸，服一升，日三服。
又方   葵子、茯苓（各壹兩）
右貳味，擣篩為散水服方寸匕，日三，小便利，則止。
治婦人小便不通方   葵子（貳升）、朴消（壹兩）
右貳味，以水五升，煮取二升，分再服。
治婦人卒不得小便方   杏仁柒枚熬令變色去皮尖
右壹味，擣篩為散，以水服之，立下。
又方   紫菀為末，井花水服三指撮，立通。
治丈夫婦人轉胞不得小便八九日方   滑石（壹兩碎）、寒水石（壹兩碎）、
葵子（壹升）
右參味，以水一斗煮取五升，服一升，即利。
婦人經服硫黃圓忽患頭痛項冷，冷歇心煩熱，眉骨眼眥癢痛，
有時生瘡喉中乾燥四肢痛癢方。栝樓根、麥門冬（去心）、龍膽（各參兩）、
土瓜根（捌兩）、大黃（貳兩）、杏仁（壹升去尖皮兩仁熬）
右陸味，擣篩為末，別擣杏仁如泥，煉蜜和圓如梧桐子大，飲下拾圓，日三，
稍加至二十圓。

2=標題= 婦人面藥第五（論一首  方三十九首）
論曰，面脂手膏，衣香藻豆，仕人貴勝，皆是所要，然今之醫門極為祕惜，
不許子弟洩漏一法，至於父子之間亦不傳示，然聖人立法，欲使家家悉解，人人自知，
豈使愚於天下，令至道不行，擁蔽聖人之意，甚可怪也。
面脂主面及黶黑皯，凡是面上之病悉皆主之方。
丁香（拾分）、零陵香、桃仁（去皮）、土瓜根、白歛、白芨、梔子花、沈香、
防風、當歸、辛夷、麝香（研）、芎藭、商陸（各參兩）、白芷、萎蕤、菟絲子、
甘松香、藿香（各拾五分）、蜀水花、青木香（各貳兩）、茯苓（拾肆分）、木蘭皮、
本、白殭蠶（各貳兩半）、冬瓜仁（肆兩）、鵝脂、羊髓（各壹升半）、
羊腎脂（壹升）、豬（陸具）、清酒（伍升）、生豬肪脂（參大升）
右參拾貳味，切，以上件酒挼豬汁，漬藥一宿於脂中，以炭火煎三上三下，
白芷黃綿濾貯器中，以塗面。
面脂方
防風、芎藭、白芷、白殭蠶、本、萎蕤、茯苓、白歛、細辛、土瓜根、栝樓仁、
桃仁（去皮尖）、蜀水花、青木香、當歸、辛夷（各半兩）、鵝脂（壹升）、
羊腎脂（壹升）、豬脂（貳升）
右壹拾玖味，細切綿裏，酒二升漬一日一夜，內脂中，急火煎之，三上三下，
然後緩火一夜，藥成去滓，以寒水石粉半兩內脂中，以柳木篦熟攪，任用之。
又方
杏仁（貳升去皮尖）、白附子（參兩）、密陀僧（貳兩研如粉）、
生白羊髓（貳升半）、真珠（拾肆枚研如粉）、白鮮皮（壹兩）、雞子白（柒枚）、
胡粉（貳兩以帛肆重裹壹石米下蒸之熟下陰乾）
右捌味，以清酒貳升半，先取杏仁盆中研之如膏，又下雞子白研二百遍，
又下羊髓研貳百遍，擣篩諸藥內之，研五百遍至千遍，彌佳，初研杏仁即少少下酒薄，
漸漸下使盡，藥成，以指捻看如脂，即可用也，草藥絹篩直取細如粉佳。
又方
當歸、芎藭、細辛（各伍分）、蜀水花、密陀僧、商陸、辛夷、木蘭皮、栝樓、
白殭蠶、本、桃花、香附子、杜蘅、鷹屎、零陵香、萎蕤、土瓜根（各參分）、
麝香、丁香（各半兩）、白朮（貳兩）、白芷（柒分）、白附子、玉屑（各壹兩）、
鵝脂（在合）、鹿髓（壹升）、白蠟（肆兩）、豬膏（貳兩）、羊髓（壹升）
右貳拾玖味，細切，醋浸密封一宿，明曉，以豬膏煎三上三下，以白芷黃為藥成，
去滓攪數萬遍，令色白，傅面，慎風日，良。
面膏方
杜蘅、牡蠣（熬一云杜苦）、防風、本、細辛、白附子、白芷、當歸、木蘭皮、
白朮、獨活、萎蕤、天雄、茯苓、玉屑（各壹兩）、菟絲子、防己、商陸、梔子花、
橘皮（一云橘仁）、白歛、人參（各參兩）、甘松香、青木香、藿香、零陵香、
丁香（各貳兩）、麝香（半兩）、白犬脂、白鵝脂（鵝脂以羊髓代之）、
牛髓（各壹升）、羊（參具）
右參拾貳味，以水浸膏髓等五日，日別再易水，又五日，日別一易水，又十日，
二日一易水，凡二十日止，以酒壹升，挼羊令消盡去脈，乃細切香於瓷器中浸之，
密封一宿，曉以諸脂等合煎三上三下，以酒水氣盡為候，即以綿布絞去滓，研之千遍，
待凝乃止，使白如雪，每夜塗面，晝則洗卻，更塗新者，
十日以後色等桃花（外臺有冬瓜仁蘼蕪花無白歛人參）
面膏主有及瘰并皮膚皴劈方
防風、本、辛夷、芍藥、當歸、白芷、牛膝、商陸、細辛、密陀僧、芎藭、
獨活、雞舌香、零陵香、萎蕤、木蘭皮、麝香、丁香、未穿真珠（各壹兩）、蕤仁、
杏仁（各貳兩去皮尖）、牛髓（伍升）、油（壹升）、臘月豬脂（參升煉）、
鹿腦（各壹具若無鹿羊腦亦得）
右貳拾伍味，先以水浸腦髓使白藿香以上，咀如麥片，乃於腦髓脂油內煎之，
三上三下，即以綿裹搦去滓，乃內麝香及真珠末，研之千遍凝即塗面上甚妙。
（今據藥止二十六味後云藿香以上而方中無藿香必脫漏參味也）
又方
香附子（拾枚大者）、白芷（壹兩）、零陵香（貳兩）、茯苓（壹大兩細切）、
蔓菁油（貳升無即豬脂代之）、牛髓羊髓（各壹斗）、白蠟（捌兩）、麝香（半兩）
右玖味切，以油髓微火煎五物，令色變，去滓，內麝香，研千遍，凝，
每澡豆洗面而塗之。
面藥方
朱砂（研）、雄黃（研）、水銀霜（各半兩）、胡粉（貳團）、黃鷹屎（壹升）
右伍味，合和淨洗面，夜塗之，以壹兩藥和面脂令稠如泥，先於夜欲臥時，
澡豆淨洗面，并手乾拭，以藥塗面，厚薄如尋常塗面厚薄，乃以指細細熟摩之，
令藥與肉相入，乃臥，一上經五日五夜勿洗面，止就上作粧即得要不洗面，
至第六夜洗面塗一如前法，滿三度洗更不塗也，一如常洗面也，其色光淨，
與未塗時百倍也。
悅澤面方
雄黃（研）、朱砂（研）、白殭蠶（各壹兩）、真珠（拾枚研末）
右肆味，並粉末之，以面脂和胡粉，內藥和攪，塗面作粧，曉以醋漿水洗面訖，
乃塗之，三十日後如凝脂，五十歲人塗之，面如弱冠，夜常塗之勿絕。
令面生光方   密陀僧研以乳煎之塗面即生光
令面白媚好方   白附子、白芷、杜若、赤石脂、白石脂、杏仁（去皮尖）、桃花、
瓜子、牛膝、雞矢白、萎蕤、遠志（去心）
右膏拾貳味，各三分擣篩為末，以人乳汁一升白蜜一升和，空腹服柒圓，日三服。
鹿角塗面方   鹿角（壹握）、芎藭、細辛、白歛、白木、白附子、天門冬（去心）、
白芷（各貳兩）、杏仁（貳柒枚去皮尖）、牛乳（參升）
右壹拾味，鹿角以水漬之百日令軟，內乳中，微火煎之，令汁竭出角，
以白練袋盛之，餘藥勿收，至夜，取牛乳石上摩鹿角塗面，曉以清漿水洗之，
令老如少也。（一方用酥參兩）
急面皮方   大豬蹄一具治如食法，水二升清漿水一升不渝，金中煎成膠以洗面，
又和澡豆，夜塗面，曉以漿水洗，令面皮急矣。
治婦人令好顏色方   女菀（貳兩半）、鈆丹（伍分）
右貳味，擣篩為散，酒服一刀圭，日再服，男十日，女二十日，
知則止黑色皆從大便出，色白如雪。
又方   白瓜子（伍分）、白楊皮（參分）、桃花（壹兩）
右參味，擣篩為散，以飲服方寸匕，日三服，三十日面白，五十日手足白，一云，
欲白加瓜子，欲赤加桃花。
令人面手白淨澡豆方   白鮮皮、白殭蠶、白附子、鷹矢白、白芷、芎藭、白朮、
青木香（一方用本）、甘松香、白檀香、麝香、丁香（各參兩）、桂心（陸兩）、
瓜子（壹兩一方用土瓜根）、杏仁（參拾枚去皮尖）、豬（參具）、
白梅（參柒枚）、冬瓜仁（伍合）、雞子白（柒枚）、麵（參升）
右貳拾味，先以豬和麵暴令乾，然後合諸藥擣篩為散，又和白豆屑二升，
用洗手面，十日內色白如雪，二十日如凝脂。（千金有棗參拾枚無桂心）
又方   麝香（貳分）、豬（兩具）、大豆黃卷（壹升伍合）、桃花（壹兩）、
菟絲子（參兩）、冬葵子（伍合一云冬瓜子）、白附子（貳兩）、木蘭皮（參兩）、
萎蕤（貳合）、梔子花（貳兩）、首蓿（壹兩）
右壹拾壹味，以水浸豬三四度易水，血色及浮脂盡乃擣諸味為散，和令相得暴，
擣篩，以洗手面，面淨光潤而香，一方若無前件可得者，直取苜蓿香一升，
土瓜根商陸青木香各一兩，合擣為散，洗手面大佳。
澡豆方   細辛（半兩）、白朮（參分）、栝樓（貳枚）、土瓜根（參分）、
皂莢（伍挺炙去皮子）、商陸（壹兩半）、冬瓜仁（半升）、雀矢（半合）、
菟絲子（貳合）、豬 （壹具去脂）、本、防風、白芒、白附子、茯苓、
杏仁（去皮尖）、桃仁（去皮尖各壹兩）、豆末（肆升）、麵（壹升）
右壹拾玖味，擣細篩以麵漿煮豬壹具令爛，取汁和散作餅子，暴之令乾，
更熟擣細羅之，以洗手面甚佳。
又方   丁香、沈香、青木香、桃花、鍾乳粉、真珠、玉屑、蜀水花、
木瓜花（各參兩）、花、梨花、紅蓮花、李花、櫻桃花、白蜀葵花、
旋復花（各肆兩）、麝香（壹銖）
右壹拾柒味，擣諸花，別擣諸香，真珠玉屑別研成粉，合和大豆末柒合，
研之千遍，密貯勿洩，常用洗手面作粧，一百日，其面如玉光淨潤澤，臭氣粉滓皆除，
咽喉臂膞皆用洗之，悉得如意。
治面瘡瘢三十年以上并冷瘡蟲瘢令滅方
斑貓（去翅足熬）、巴豆（去心皮熬各參枚）、胡粉、鵝脂、金洮沙、密陀僧、
高良薑、海蛤（各參兩）
右捌味，為粉，以鵝脂和夜半塗，曉以甘草湯洗之。
治面皯方   礬石（燒）、硫黃、白附子（各壹兩）
右參味，細研，以大醋一盞浸之一宿，淨洗面塗之，慎風。
治面方   白附子、青木香、麝香、由跋、細辛（各貳兩）
右五味，細末，水和之塗面日三。（外臺方無細辛）
又方   木蘭皮（伍兩取厚者）、梔子仁（陸兩）
右貳味，為散，以蜜漿服方寸匕，日三服。
治面甚如麻豆痛癢搔之黃水出及黑色黯黮不可去方
冬瓜子、柏子仁、茯苓、冬葵子
右肆味，等分，擣篩飲服方寸匕，日二服。（外臺方無冬瓜子）
白膏主面疥癰惡瘡方   附子（拾伍枚）、蜀椒（一升）、野葛（一尺伍寸）
右參味切，醋漬一宿，豬膏一斤煎附子黃，去滓塗之，日三。
梔子圓治酒鼻方   梔子仁（參升）、芎藭（肆兩）、大黃（陸兩）、
好豉（熬參升）、木蘭皮（半斤）、甘草（炙肆兩）
右陸味，擣篩為末，煉蜜和圓如梧桐子，以飲服拾圓，日三服，稍加至貳拾伍圓。
又傅方   疾蔾子、梔子仁、豉（各一兩熬）、木蘭皮（半斤一方無）
右肆味，為末，以醋漿水和之如泥，夜塗上，日未出時以煖水洗之，亦滅瘢痕。
又方   鸕矢（一斤）
右壹味，擣篩，臘月豬脂和如泥，夜塗之。
飛水銀霜方   水銀（一斤）、朴消（捌兩）、大醋（半升）、黃礬（拾兩）、
錫（貳拾兩成鍊二遍者）、玄精（陸兩）、鹽花（參斤）
右柒味，先鍊錫訖，又溫水銀令熱，乃投錫中，又擣玄精黃礬令細，以絹篩之，
又擣錫令碎，以鹽花并玄精等合和，以醋拌之令濕，以鹽花壹斤藉底，乃布藥令平，
以朴消蓋上訖，以盆蓋合，以鹽灰為泥，泥縫固際乾之，微火三日，武火四日，
凡七日去火，一日開之，掃取極須勤心守，勿令須間懈慢大失矣。
鍊粉方   胡粉三大升，盆中盛水，投粉於中熟攪，以雞羽水上掃取，
以舊破雞子拾枚去黃瀉白於瓷中，以粉置其上，以瓷密蓋之伍升米下蒸之，
乃暴乾研用傅面百倍省面有光。
滅瘢方   衣魚（二枚）、白石脂（壹分）、鴈屎（三分）、白附子（一分）、
白殭蠶（半兩）
右伍味，為末，臘月豬脂和傅，慎生冷風日，令肌膩。
滅瘢方   丹參、羊脂
右貳味，和煎傅之，滅瘢神妙。
又方   以蜜塗之佳
又方   取禹餘半夏等分擣末，以雞子黃和，先以新布拭瘢上令赤，以塗之，勿見，
塗之二十日，十年瘢並滅。
手膏方   桃仁、杏仁（各貳拾枚去皮尖）、橘仁（壹合）、赤瓝（拾枚）、
大棗（三拾枚）、辛夷、芎藭、當歸、牛腦、羊腦、白狗腦（各貳兩無白狗諸狗亦得）
右壹拾壹味，先以酒漬腦，又別以酒陸升煮赤瓝以上藥，令沸停冷，乃和諸腦等，
然後碎辛夷三味以綿裏之，去棗皮核，合內酒中，以瓷器貯之，五日以後，先淨訖，
取塗手甚光潤而忌近火灸手。
治手足皴裂血出疼痛方   取豬著熱酒中以洗之即瘥。
治冬月冒涉凍凌面目手足瘃壞及始熱疼痛欲瘃方
取麥窠煮取濃汁熱漬手足兼洗之一二五即度瘥。
治手足皴凍欲脫方   椒、芎藭（各半兩）、白芷（壹分）、防風（一分）、
薑（一分作鹽）
右伍味，以水肆升煎令濃，塗洗之三數遍即瘥。
治凍傷十指欲墮方   取馬矢參升煮令麻沸漬冷易之半日愈。

2=標題= 熏衣浥衣香第六（方六首）
熏衣香方
薰陸香（捌兩）、藿香、覽採（各三兩一方無）、甲香（貳兩）、詹糖（伍兩）、
青桂皮（伍兩）
右陸味，末，前件乾香中，先取硬者黏濕難碎者，各別擣，或細切咀使如黍粟，
然後一一薄布於盤上，自餘別擣；亦別布於其上，有須篩下者，以紗，不得木，
細別煎蜜，就盤上以手搜搦令勻，然後擣之，燥濕必須調適，不得過度，太燥則難圓，
太濕則難燒，濕則香氣不發，燥則煙多，煙多則惟有焦臭無芬芳，
是故香復須麤細燥濕合度，蜜與香相稱，火又須微使香與綠煙而共盡。
浥衣香方   沈香、首蓿香（各伍兩）、丁香、甘松香、藿香、青木香、艾納香、
雞舌香、雀腦香（各壹兩）、麝香（半兩）、白檀香（參兩）、零陵香（拾兩）
右壹拾貳味，各擣令加黍粟麩糠等物令細末，乃和令相得，若置衣箱中，
必須綿裏之，不得用紙，秋冬猶者，盛熱暑之時令香速浥，凡諸早香不但須新，
及時乃佳若欲少作者，準此為天率也。
乾香方   丁香（壹兩）、麝香、白檀、沈香（各半兩）、零陵香（伍兩）、
甘松香（柒兩）、藿香（捌兩）
右柒味，先擣丁香令碎，次擣甘松香，合擣訖，乃和麝香合和浥衣。
五香圓并湯主療一切腫下氣散毒心痛方
丁香、藿香、零陵香、青木香、甘松香（各參兩）、桂心、白芷、當歸、香附子、
檳榔（各壹兩）、麝香（壹銖）、
右壹拾壹味，擣篩為末，煉蜜和擣千杵，圓如梧子大，含咽令津盡，日三夜一，
一日一夜用拾貳圓，當即覺香，五日身香，十日衣被香，忌食五辛，其湯法，
取檳榔以前隨多少皆等分，以水微微火上煮一炊久，大沸定，內麝香末壹銖勿去滓，
澄清，服壹升，凡丁腫口中喉中腳底背甲下癰疽痔漏皆服之，其湯不瘥，作圓含之，
數以湯洗之。（一方有豆蔻無麝香）
十香圓令人身體百處皆香方
沈香、麝香、白檀香、青木香、零陵香、白芷、甘松香、藿香、細辛、芎藭、
檳榔、豆蔻（各壹兩）、香附子（半兩）、丁香（參分）
右壹拾肆味，擣篩為末，煉蜜和綿裹如梧子大，日夕含之，咽津味盡即止，
忌五辛。
香粉方
白附子、茯苓、白朮、白芷、白歛、白檀（各壹兩）、沈香、青木香、雞舌香、
零陵香、丁香、藿香（各貳兩）、麝香（壹分）、粉英（陸升）
右壹拾肆味，各細擣篩絹下以取色青黑者，乃麤擣紗下貯粉囊中，置大合子內，
以粉覆之，密閉七日後取之，粉香至盛而色白，如本欲為香粉者，
不問香之白黑悉以和粉，粉雖香而色至黑，必須分別用之，不可悉和之，
粉囊以熟雙紃作之。

2=標題= 令身香第七（方一十三首）
香身方   甘草（伍分炙）、芎藭（壹兩）、白芷（參分）
右參味，擣篩為散，以飲服方寸匕，日三服，三十日口香，四十日身香。
又方   瓜子、松根白皮、大棗（各壹兩）
右參味為散，酒服方寸匕，日二服，百日衣被皆香。
十日身香，二十日肉香，三十日骨香，五十日遠聞香，六十日透衣香，
（一方有白芷）
治諸身體臭方   竹葉（拾兩）、桃白皮（肆兩）
方貳味，以水壹石貳斗煮取五斗，浴身即香也。
治諸腋臭方   伏龍肝為末，和作泥傅之，瘥。
又方   牛脂和胡粉參合煎令可圓，塗之。
又方   三年苦酒和石塗之。
又方   赤銅屑以大醋和銅器中炒令極熱以布裹熨腋下，冷則易之，瘥。
又方   青木香（貳兩）、附子、石灰（各壹兩）、礬石（半兩燒）、米粉（壹升）
右伍味，擣篩為散，如常粉腋良。
又方   馬齒草壹束，擣碎以蜜和作團紙裹之以泥，紙上厚半寸，暴乾，以火燒熟破取，
更以少許蜜和，仍令熱，勿使冷也，先以生布揩之，然後藥夾腋下令極痛，
亦忍不能得，然後以手巾勒兩臂著身即瘥。
石灰散方   石灰（壹升）、青木香、楓香、薰陸香、丁香、陽起石（各貳兩）、
橘皮（貳兩）、礬石（肆兩）
右捌味，並熬，擣篩為散，以綿作袋，麤如肆指，長四寸，展使著藥，
先以布揩令痛，夾之也。
又方   石灰（伍合）、馬齒草（貳兩）、礬石（參兩燒）、甘松香（壹兩）
右肆味，合擣篩，先以生布揩病上令黃汁出，拭乾，以散傅之，滿三日瘥，永除。
又方   二月社日盜取社家糜饋一團猥地摩腋下三七遍擲著五道頭，勿令人知  瘥，
人知即不效。

2=標題= 生髮黑髮第八（方一十九首）
治髮薄不生方
先以醋泔清洗禿處，以生布揩令火熱，臘月脂并細研鐵生煎三沸，塗之日三遍。
生髮鬚膏方   附子、荊實（各貳兩）、松葉、柏葉（各參兩）、烏雞脂（參合）
右伍味，咀，合盛新瓦瓶中，陰乾百日出，擣以馬鬐膏和如薄粥，
塗頭髮如澤法裹絮中，無令中風，三十日長。
生髮膏令髮速長而黑傅藥時特忌風方
烏喙、莽草、續斷、皂莢、澤蘭、白朮、細辛、竹葉（各壹兩）、防風、
辛夷（各壹兩）、柏葉（細切肆兩）、杏仁（別擣）、松葉（各參兩）、豬脂（參升）
右壹拾肆味，切，先以三年大醋參漬令一宿，內藥脂中，煎三上三下，膏成去滓，
塗髮及頂上。（千金有石南）
生髮膏主髮鬢禿落不生方
升麻、薺苨（各貳兩）、莽草、白芷、防風（各壹兩）、蜣蜋（肆枚）、馬鬐脂、
驢鬐脂、雄雞脂（一云熊脂）、豬脂、狗脂（各伍合）
右拾壹味，藥伍味，脂取成煎者，並切，以醋漬一宿，曉合煎之，沸則停火，
冷更上，一沸停，三上三下，去滓傅頭，以當澤用之三十日生矣。
又方   羊矢灰灌取汁洗之，三日一洗，不過十洗，即生矣。
治髮落方。柏葉（切壹升）、附子（貳兩）
右貳味，擣篩豬脂和，作參拾圓，洗髮時即內壹圓泔中，髮不落，
其藥以布裹密器貯，勿令洩氣。
長髮方   蔓荊子（參升）、大附子（參枚）
右貳味，咀，以酒壹斗貳升漬之，盛瓷瓶中封頭二十日，取雞肪煎以塗之，
澤以汁櫛髮，十日長一尺，勿逼面塗。
又方   麻子仁（參升）、秦椒（參升）
右貳味，合以泔漬一宿，以沐髮長矣。
又方   麻子（貳升）、白桐葉（壹把）
右貳味，以米泔汁煮去滓，適寒溫，沐二十日長矣。
治髮落方   石灰參升，水拌令濕炒令極焦，停冷，以絹袋貯之，以酒參升漬之密封，
冬二七日，春秋七日，取酒溫服一合，常令酒氣相接，七日落止，百日服之，
終身不落新髮生也。
又方   桑白皮壹石，以水壹石煮三沸，以沐髮三過即止。
令白髮還黑方。
隴西白芷、旋復花、秦椒（各壹升）、桂心（壹尺）
右肆味，擣篩為散，以井花水服方寸匕，日三服，三十日還黑，禁房室。
又方   烏麻九蒸九暴，擣末，棗膏和圓，久服之。
又方。八角附子（壹枚）、大酢（半升）
右貳味，於銅器中煎取兩沸，內好礬石，大如碁子壹枚，消盡，內脂參兩，
和令相得，下之攪至凝，內竹筒中，拔白髮，以膏塗上，即生黑髮。
髮黃方   臘月，豬膏和羊矢灰蒲灰等分傅之，三日一為取黑止。
又方   以醋煮大豆爛去豆煎冷稠塗髮。
又方   熊脂塗髮梳之散頭底，伏地一食頃，即出形盡當黑，用之不過一升。
染髮方   石榴參顆皮葉亦得針沙如棗核許大，醋陸升水參升，和藥合煮，
得壹千沸即熟灰汁洗乾染之。
瓜子散治頭髮早白，又主虛勞腦髓空竭胃氣不和諸藏虛絕血氣不足故令人髮早白，
少而筭髮及憂愁早白，遠視風淚出手足煩熱，恍惚忘誤，連年下痢，
服之一年後大驗。
瓜子（壹升）、白芷（去皮）、當歸、芎藭、甘草（炙各貳兩）
右伍味，擣篩為散，食後服方寸匕，日三，酒漿湯飲任性服之（一方有松子貳兩）
千金翼方卷第五













1=標題= 千金翼方卷第六

婦人二

2=標題= 產後心悶第一（方四首）
治產後心悶眼不得開方
當產婦頭頂上取髮如指大，令人用力挽之，眼即開。
單行羚羊角散治產後心悶是血氣上衝心方
羚羊角（壹枚燒成灰）
右壹味擣篩為散，取東流水服方寸匕，若不瘥，須臾更服，取瘥止。
單行羊角散治產後心悶方
羊角（燒作灰）
右壹味，擣篩為散，以溫酒服方寸匕，若不瘥，須臾更服，取瘥止，亦治產難。
單行生赤小豆散主產後心悶方
赤小豆
右壹味，擣篩為散，以東流水服方寸匕，不瘥，須臾更服，即愈。

2=標題= 產後虛煩第二（方一十三首）
薤白湯治產後中煩熱逆氣方
薤白（切）、半夏（洗去滑）、人參、甘草（炙）、知母（各貳兩）、
麥門冬（半升去心）、石膏（肆兩打碎綿裹）、栝樓（參兩）
右捌味，咀，以水壹斗參升，煮取肆升，分為五服，日三夜再，
熱甚者加石膏知母各壹兩。
竹根湯主產後虛煩方
竹根（細切壹斗伍升）
右以水貳斗，煮取柒升，去滓，內小麥貳升大棗貳拾枚復煮，麥熟，
又內甘草壹兩，炙麥門冬壹升去心，湯成去滓，溫服伍合，不瘥，更服取瘥，若短氣，
亦服之極佳。
人參當歸湯主產後煩悶不安方
人參、當歸、芍藥、麥門冬（去心）、粳米（壹升）、乾地黃、桂心（各壹兩）、
大棗（貳拾枚去核）、淡竹葉（切參升）
右玖味，咀，以水壹斗貳升，先煎竹葉及米取捌升，去滓，內藥，煮取參升，
適寒溫分參服，若煩悶不安者，當取豉壹升，以水參升，煮取壹升，盡服之甚良。
竹茹湯主產後內虛煩熱短氣方
甘竹茹、人參、茯苓、黃芩、甘草（炙各壹兩）
右伍味，咀，以水陸升煮取貳升，分參服。
知母湯主產後乍寒乍熱通身溫熱心煩悶方
知母（參兩）、黃芩、芍藥（各貳兩）、桂心、甘草（各壹兩）
右伍味，咀，以水伍升，煮取貳升伍合，分為參服。
（一方不用桂心加生地黃）竹葉湯主產後心煩悶不解方
生淡竹葉（切）、麥門冬（去心）、小麥（各壹升）、大棗（拾肆枚擘）、茯苓、
生薑（各參兩切）、甘草（貳兩炙）
右柒味，咀，以水一斗，先煮竹葉小麥取捌升，內諸藥，煮取參升，分為參服，
若心中虛悸者，加人參貳兩，若其人食少無氣力者，可更加白粳米伍合，
氣逆者加半夏貳兩。
淡竹茹湯主產後虛煩頭痛短氣欲死心中悶亂不起方
生淡竹茹（壹升）、麥門冬（伍合去心）、小麥（伍合）、
大棗（拾肆枚一方用石膏）、生薑（參兩切一方用乾薑）、甘草（炙壹兩）
右陸味，咀，以水捌升煮竹茹小麥，減壹升，仍內諸藥，更煮取貳升，
分為貳服，羸人分為三服，若有人參，內壹兩，若無人參，內茯苓壹兩半亦佳，
人參茯苓皆治心煩悶及心驚悸安定精神，有即為良，無自依本方服一劑，不瘥，
更作服之，若逆氣者，加半夏貳兩洗去滑。
單行白犬骨散主產後煩悶不食方
白犬骨燒之擣篩以水和服方寸匕。
單行小豆散治產後煩悶不能食虛滿方。
小豆參柒枚燒作屑，以冷水和頻服之。
單行滿黃散治產後苦煩悶方
蒲黃
右壹味，以東流水和服方寸匕，極良。
治產後虛熱往來，心中煩滿，骨節疼及頭痛，壯熱晡時甚又似微瘧方。
蜀漆葉、黃芩、桂心、甘草（炙各壹兩）、生地黃（壹斤）、黃耆、
蝭母（各參兩）、芍藥（貳兩）
右捌味，咀，以水壹斗，先煮地黃取柒升，去滓，下諸藥，煮取貳升伍合，
分參服，湯治寒熱不損人。
芍藥湯治產後虛熱頭痛方
白芍藥、乾地黃、牡蠣（各伍兩熬）、桂心（參兩）
右肆味，咀，以水伍升，煮取參升半，分三服湯不損人，無毒，亦治腹中急痛，
若通身發熱更加黃芩貳兩，大熱即除。
鹿角屑豉湯主婦人墮身血不盡去苦煩悶方
鹿角（屑壹兩）、香豉（壹升半）
右貳味，以水參升，先煮豉三沸，去滓，內鹿角屑，攪令調，頓服，須血下。

2=標題= 陰脫第三（方八首）
灰坐漬法主產後陰道不閉方
石灰（壹升熬令能燒草）
右壹味，以水貳斗投灰中，適寒溫入汁中坐漬之，須臾復易如常法，
此是神秘方不傳，已治人有驗。
當歸散治婦人陰脫。
當歸、黃芩（各貳兩）、芍藥（伍分）、蝟皮（半兩）、牡蠣（貳兩半熬）
右伍味，擣篩為散，酒服方寸匕，日三服，禁舉重，良。
黃芩散治婦人陰脫。
黃芩、蝟皮（各半兩）、芍藥（壹兩）、當歸（參分）、牡蠣（熱）、松皮及實
（百日陰乾燒灰一方用狐莖）、竹皮（各貳兩半）
右柒味，擣篩為散，飲服方寸匕，日三服，禁勞，勿冷食。
硫黃散治婦人陰脫。
硫黃（半兩）、烏賊魚骨（半兩）、五味子（參銖）
右參味，擣下篩，以粉其上，良，日再三粉之。
治婦人陰脫鐵精羊脂傳方
羊脂煎訖，適冷煖塗上，以鐵精傅脂上，多少令調，
以火灸布溫以熨上漸推內之，末磁石酒服方寸匕，日三服，亦治脫肛。
治婦人陰癢脫方
礬石（熬）
右壹味，末之，每日空腹酒和服方寸匕，日三服。
又方  取車脂傅之即愈。
當歸湯治婦人產後藏中風陰重洗方
當歸、獨活（各參兩）、白芷、地榆皮、礬石（各貳兩熬）
右伍味，咀，以水壹斗伍升，煮取壹斗貳升，以洗浴之。

2=標題= 惡露第四（方一十八首）
治產後瘕病燒秤鎚酒方
鐵秤鎚燒令極赤，投於酒壹升中浸令無聲，出鎚，頻服之，不瘥更作。
紫湯治產後惡露未盡又兼有風身中急痛
取大豆壹升，先取新布揩之令光，生熬，令豆不復聲纔斷，以清酒壹升投豆中，
停三沸，漉去滓，每服壹升，日三夜一服。
乾地黃湯治產後惡露不盡除諸疾補不足。
乾地黃（參兩）、芎藭、桂心、黃耆、當歸（各參兩）、細辛、人參、茯苓、
防風、芍藥、甘草（炙各壹兩）
右壹拾壹味，咀，以水壹斗，煮取參升，分為三服，日再夜一。
桃仁湯主產後往來寒熱惡血不盡方
桃仁（伍兩去皮尖及雙仁）、吳茱萸（貳升）、黃耆、當歸、芍藥（各貳兩）、
生薑、柴胡（去苗）、百鍊蘇（各捌兩）
右捌味，咀，四物以酒壹斗水貳升合煮，取參升，絞去滓，適寒溫，
先食服一升，日三服。
厚朴湯主產後腹中滿痛惡露不盡方
厚朴（炙）、乾薑（炮）、桂心（各肆兩）、黃芩、芍藥、乾地黃、茯苓、
大黃（各參兩）、桃仁（去尖皮）、蟲（熬去翅足）、甘草（炙各貳兩）、
芒消（壹兩）、枳實（炙）、白朮（各伍兩）
右壹拾肆味，咀，以水壹斗清酒參升合煮，取參升，絞去滓下芒消令烊，
適寒溫服壹升，日三。（一方用梔子抬肆枚）
澤蘭湯主婦人產後惡露不盡，腹痛不除，小腹急痛，痛引腰背，少氣力方。
澤蘭、生地黃、當歸（各貳兩）、生薑、芍藥（各兩）、大棗（拾枚擘）、
甘草（壹兩半炙）
右柒味，切，以水玖升，煮取參升，分為參服，墮身欲死者，服之亦瘥。
甘草湯治產後餘血不盡，逆搶心，手足冷，脣乾腹脹短氣。
甘草（炙）、芍藥、桂心（各參兩）、大黃（肆兩）、阿膠（參兩）
右伍味，咀，以東流水壹斗，煮取參升，絞去滓，內阿膠令烊，分為三服，
一服入腹，面即有顏色，一日一夜盡此三服，即下惡血，將養如新產婦也。
大黃湯治產後惡露不盡。
大黃、當歸、生薑、牡丹（去心）、芍藥、甘草（炙各壹兩）、吳茱萸（壹升）
右柒味，咀，以水壹斗，煮取肆升，分為肆服，一日令盡極佳，加人參貳兩，
名人參大黃湯
當歸湯治產後血留下焦不去。
當歸、桂心、甘草（炙各貳兩）、芎藭、芍藥（各參兩）、乾地黃（肆兩）
右陸味，咀，以水壹斗，煮取伍升，分為五服
柴胡湯治產後往來寒熱惡露不盡。
柴胡（去苗）、生薑（各貳兩切）、桃仁（伍拾枚去皮尖）、當歸、芍藥、
黃耆（各參兩）、吳茱萸（貳升）
右柒味，咀，以清酒壹斗參升，煮取參升，先食服壹升，日三服。
（千金以水煮）
大黃湯主產後餘疾有積血不去，腹大短氣不得飲食，上衝心，時時煩憒逆滿，
手足煩疼，胃中結熱。
大黃、黃芩、甘草（炙各壹兩）、蒲黃（半兩）、大棗（參拾枚擘）
右伍味，咀，以水參升，煮取壹升，清朝服，至日中當利，若下不止，
進冷粥半升即止，若不下，與少熱飲自下，人羸者半之。（千金名蒲黃湯有芒消壹兩）
梔子湯治產後兒生處空，留血不盡，小腹絞痛。
梔子參拾枚，以水壹斗，煮取陸升，內當歸芍藥各參兩，蜜伍合，生薑伍兩，
羊脂壹兩，於梔子汁中，煎取貳升，分為三服。
大黃湯產後血不流方
大黃、黃芩、當歸、芍藥、芒消、甘草（炙各壹兩）、桃仁、
杏仁（各參拾枚去皮尖）
右捌味咀，以水壹斗，煮取參升，去滓，內芒消令烊，分為肆服，法當下利，
利若不止，作白粥飲一盃煖服，去一炊久乃再服。
生地黃湯治產後三日或四五日，腹中餘血未盡，絞痛強滿，氣息不通。
生地黃（伍兩）、生薑（參兩）、大黃、細辛、甘草（炙）、桂心、黃芩、
茯苓、芍藥、當歸（各壹兩半）、大棗（貳拾枚擘）
右壹拾壹味，咀，以水捌升，煮取貳升伍合，分為三服，禁生冷等，良。
大黃乾漆湯治新產後有血腹中切痛。
大黃、乾漆（熬）、乾地黃、乾薑、桂心（各壹兩）
右伍味，咀，以水清酒各五升，煮取參升，去滓，溫服壹升，血當下，若不下，
明日更服壹升，滿三服，病無不瘥。
麻子酒治產後血不去。
麻子伍升，擣，以酒壹斗漬一宿，明旦去滓，服壹升，先食服，不瘥復服壹升，
不吐下，不得與男子交通，一月將養如初產法。
升麻湯治產後惡物不盡或經一月半歲一歲。
升麻參兩，以酒伍升，煮取貳升，分再服，當吐下惡物，莫之極良。
大黃苦酒治產後子血不盡。
大黃捌銖，切，以苦酒貳升合，煮取壹升，適寒溫服之，即血下，甚良。

2=標題= 心痛第五（方四首）
羊桂心湯主產後虛冷心痛方
羊（參斤）、桂心（肆兩）、當歸、乾薑、甘草（炙各參兩）、吳茱萸、
人參、芎藭、乾地黃（各貳兩）
右玖味，咀，以水壹斗煮，取汁伍升，去內藥，煮取貳升半，
分為參服（一方有桔梗參兩）
蜀椒湯主產後心痛此大寒冷所為方
蜀椒（貳合汗去目閉口者）、當歸、半夏（洗去滑）、桂心、甘草（炙）、
茯苓、人參（各貳兩）、芍藥（參兩）、蜜（壹升）、生薑汁（伍合）
右壹拾味，咀，以水玖升煮椒令沸，然後內藥，煮取貳升半，去滓，
內薑汁及蜜，復煎取壹升半，一服伍合，漸加至陸合盡，勿喫冷食佳。
治產後心痛方（一云大巖蜜湯）
乾地黃、當歸、獨活、芍藥、細辛、桂心、乾薑、小草、甘草（炙各參兩）、
吳茱萸（壹升）
右壹拾味，咀，以水玖升，煮取參升，分三服。（千金用蜜五合）
芍藥湯主產後心痛此大寒冷所為方
芍藥、桂心（各參兩）、當歸、半夏（洗去滑）、茯苓（各貳兩）、
蜀椒（貳合汗）、生薑汁（伍合）、蜜（壹升）
右捌味，咀，以水柒升，煮取貳升，去滓，內薑汁及蜜，復煎取貳升伍合，
壹服五合，漸加至陸合，其服藥每相去一炊久再服，忌冷食。

2=標題= 腹痛第六（方一十六首）
乾地黃湯主產後兩脅滿痛兼除百病。
乾地黃、芍藥（各貳兩）、生薑（伍兩）、當歸、蒲黃（各參兩）、
桂心（陸兩）、大棗（貳拾枚擘）、甘草（炙壹兩）
右捌味，咀，以水壹斗，煮取貳升半，分參服。
芍藥湯主產後腹痛。
芍藥（肆兩）、茯苓（參兩）、人參、乾地黃、甘草（各貳兩）
右伍味，咀，以清酒兼水各陸升，煮取參升，分服日三
豬腎湯治產後腹痛。
豬腎（壹枚）、茱萸（壹升）、黃耆、當歸、芎藭、人參、茯苓、
乾地黃（各貳兩）、生薑（切）、厚朴（炙）、甘草（炙各參兩）、桂心（肆兩）、
半夏（伍兩洗去滑）
右壹拾參味，咀，先以水貳斗煮豬腎令熟取壹斗，吹去肥膩，又以清酒貳升，
煮取參升，分為肆服，日三夜一服。
又方
羊（壹斤半）、白（壹斤）、乾薑、當歸、桂心（各參兩）、芍藥、芎藭、
乾地黃、甘草（炙各貳兩）
右玖味，咀，以水貳斗煮取壹斗，煎取三升，分為肆服，一日令盡。
吳茱萸湯主婦人先有寒冷滿痛，或心腹刺痛，或嘔吐，或食少，或腫，生後益劇，
或寒或下更劇，氣息綿惙欲絕，皆主之。
吳茱萸（二兩）、防風、桔梗、乾薑、乾地黃、當歸、細辛、甘草（炙各半兩）
右捌味，咀，以水肆升，煮取壹升伍合，分為三服。
緩中白湯主產後腹痛少氣。
白、當歸、人參、半夏（洗去滑）、細辛（各貳兩）、天門冬（去心）、芍藥、
乾薑、甘草（炙各陸兩）、生地黃（取汁）、吳茱萸（各壹升）
右壹拾壹味，咀，以水柒升，煮取貳升，壹服壹升，日夜服之令盡。
羊當歸湯主產後腹中心下切痛不能食，往來寒熱，若中風乏氣力方。
羊肉（參斤去脂）、當歸（貳兩）、黃芩（一方用黃耆）、芎藭、
防風（各壹兩一方用人參）、生薑（伍兩）、芍藥、甘草（炙各參兩）
右捌味，咀，以水貳斗煮取壹斗，出肉，內諸藥，煎取參升，分為三服。
蒲黃湯主產後餘疾，中少氣，腹痛頭疼，餘血未盡，除腹中脹滿欲絕方。
蒲黃、生薑、生地黃（各伍兩）、芒消（貳兩）、桃仁（貳拾枚去皮尖）、芎藭、
桂心（各壹兩）、大棗（拾伍枚擘）
右捌味，咀，以水玖升，煮取貳升伍合，去滓，內芒消，分為三服，良驗。
敗醬湯主產後疾痛引腰腹如錐刀刺方
敗醬（參兩）
右壹味切，以水肆升酒貳升微火煎取貳升，適寒溫，服七合，日三，
食前服之大良。（千金有桂心芎藭各壹兩半當歸壹兩為肆味）
芎藭湯主產後腹痛。
芎藭（貳兩）、女萎（伍分）、黃芩、前胡、桃仁（去皮尖）、桂心（各壹兩）、
芍藥、大黃（各壹兩半）、蒲黃（伍合）、生地黃（切壹升半）、甘草（貳兩炙）、
當歸（參分）
右壹拾貳味咀，以水壹升酒參升合，煮取參升，分為肆服，日三夜一服。
（千金有黃耆無黃芩）
獨活湯主產後腹痛引腰脊拘急方
獨活、當歸、芍藥、生薑、桂心（各參兩）、大棗（壹拾枚擘）、甘草（貳兩炙）
右柒味，咀，以水捌升煮取參升，分參服，相去如十里久，進之。
芍藥黃耆湯治產後心腹痛方
芍藥（肆分）、黃耆（參兩）、白芷、桂心、生薑、甘草（炙各貳兩）、
大棗（拾枚擘）
右柒味，咀，以酒并水各伍升合煮取參升，空腹服壹升，日參服。
（千金有人參當歸芎藭地黃茯苓為拾貳味）
桃仁芍藥湯治產後疾痛方
桃仁（半升去尖皮）、芍藥（參兩）、芎藭、當歸、乾漆（熬）、桂心、
甘草（炙各貳兩）
右柒味，咀以水捌升，煮取參升，分為參服，服別相去一炊久再服。
單行茱萸酒治產後腹內疾痛方
吳萸壹升，以酒參升漬壹宿，煎取半升，頓服之，亦可再服之。
單行桂酒主產後疾痛及卒心腹痛方
桂心參兩，切，以酒參升煮取貳升，分為參服。
單行生牛膝酒主產後腹中甚痛方
生牛膝根伍兩，切，以酒伍升，煮取貳升，分為貳服，若用乾牛膝，
須以酒漬之，然後可煮。

2=標題= 虛損第七（方一十七首）
羊黃耆湯主產後虛之當補益方
羊（參斤）、黃耆、麥門冬（各參兩去心）、大棗（參拾枚擘）、乾地黃、
茯苓、當歸、芍藥、桂心、甘草（炙各貳兩）
右壹拾味，咀，以水貳斗煮，取壹斗，去，內藥，煎取參升，分為參服，
大良。
鹿湯主產後虛悶勞損補之方
鹿（肆斤）、乾地黃、芍藥、茯苓、黃耆、麥門冬（去心）、
甘草（各貳兩炙）、芎藭、當歸、人參（各參兩）、生薑（陸兩）、
大棗（貳拾枚擘）、半夏（壹升洗去滑）
右壹拾參味，咀，以水參斗煮，取貳斗，去，內藥，煎取參升，分為肆服，
日三夜一服。
骨湯治產  後虛之，五勞七傷，虛損不足，藏腑冷熱不調方。
骨（壹具剉）、遠志（去心）、黃耆、芍藥、橘皮、茯神、厚朴（炙）、芎藭、
甘草（炙各參兩）、當歸、乾薑、防風、獨活（各貳兩）、生薑（切）、
桂心（各肆兩）右壹拾伍味，咀，以水參斗煮骨，取壹斗，去滓，內藥，
煮取參升，分為肆服羊  湯主產後及傷身大虛上氣腹痛兼微風方。
羊（貳斤無羊用代）、麥門冬（柒合去心）、生地黃（伍兩）、
大棗（拾貳枚擘）、黃耆、人參、獨活、桂心、茯苓、甘草（炙各貳兩）
右壹拾味，咀，以水貳斗煮，取壹斗，去肉，內藥，煮取參升半，分為肆服，
日三夜一服。（千金有乾薑）
羊生地黃湯主產後三日補中理藏強氣力消化血方
羊（貳斤）、芍藥（參兩）、生地黃（切貳升）、當歸、芎藭、人參、桂心、
甘草（炙各貳兩）右捌味咀以水貳斗煮取壹斗，去肉內藥，煎取參升，
分為肆服日三夜一服。
羊杜仲湯治產後腰痛欬嗽方
羊（肆斤）、杜仲（炙）、紫菀、桂心、當歸、白朮（各參兩）、細辛、
五味子、款冬花、厚朴（炙）、附子（炮去皮）、萆薢、人參、芎藭、黃耆、
甘草（炙各貳兩）、生薑（捌兩切）、大棗（參拾枚擘）
右壹拾捌味，咀以水貳斗煮，取壹斗，去，內藥，煎取參升，分溫三服。
當歸建中湯治產後虛羸不足，腹中疾痛不止，吸吸少氣，或若小腹拘急攣痛引腰背，
不能飲食產後一月，日得服四五劑為善令人強壯內補方。
當歸（肆兩）、桂心（參兩）、甘草（炙貳兩）、芍藥（陸兩）、生薑（參兩）、
大棗（拾貳枚擘）
右陸味咀以水壹斗，煮取參升，分為參服，一日令盡，苦大虛，
內飴糖陸兩作湯成，內之於火上煖，令飴糖消，若無生薑，則以乾薑參兩代之，
若其人去血過多崩傷內衄不止，加地黃陸兩阿膠貳兩，合捌種，作湯成，去滓，
內阿膠，若無當歸，以芎藭代之。內補芎藭湯主婦人產後虛羸，及崩傷過多虛竭，
腹中疾痛。
芎藭、乾地黃（各肆兩）、芍藥（伍兩）、桂心（貳兩）、大棗（肆拾枚擘）、
乾薑
右柒味，咀，以水壹斗貳升，煮取參升，分為參服，若不差，更作至參劑，
若有寒苦微下，加附子參兩，炮，
主婦人虛羸少氣七傷損絕腹中拘急痛崩傷虛竭面目無色及唾血，甚良。
大補中當歸湯治產後虛損不足，腹中拘急，或溺血，小腹苦痛，或從高墮下犯內，
及金瘡血多內傷男子亦宜服之。
當歸、乾薑、續斷、桂心（各參兩）、乾地黃（陸兩）、芍藥（肆兩）、芎藭、
麥門冬（去心）、白芷、甘草（炙各貳兩）、大棗（肆拾枚擘）、吳茱萸（壹升）
右壹拾貳味，咀，以酒壹斗漬藥一宿，明旦以水捌升合煮取伍升，去滓，
分溫伍服，日三夜二服，有黃耆，入貳兩為佳。
緩中湯主婦人產後腹中拘急及虛滿少氣，產後諸虛不足，寬中補寒。
吳茱萸（壹升）、乾薑、當歸、白芷、人參、甘草（炙各貳兩）、
麥門冬（去心）、半夏（洗去滑各參兩）、芍藥（陸兩）、細辛（壹兩）、
生地黃（壹斤取汁）
右壹拾壹味，咀，以水壹斗，煮取三升，去滓，內地黃汁，更上火合煎三兩沸，
溫服壹升，日三服，若無當歸，以芎藭肆兩代之。
大補湯治產後虛不足少氣乏力，腹中拘急痛及諸疾痛，
內崩傷絕虛竭裏急腰及小腹痛。
當歸、乾地黃、半夏（洗去滑）、桂心（各參兩）、吳茱萸（壹升一本無）、
人參、麥門冬（去心）、芎藭、乾薑、甘草（炙）、白芷（各貳兩）、芍藥（肆兩）、
大棗（肆拾枚擘）
右壹拾參味，咀，以水壹斗，煮取三升，分三服。
當歸芍藥湯治產後虛逆害飲食方
當歸（壹兩半）、芍藥、人參、桂心、生薑（切）、甘草（炙各壹兩）、
乾地黃（貳兩）、大棗（貳拾枚擘）
右捌味，咀，以水柒升，煮取三升，分為三服。
鮑魚湯主產後腹中虛極，水道閉絕逆脹，咽喉短氣方。
鮑魚（壹斤半）、麻子仁、細辛、茯苓、生薑（切）、切五味子（各壹兩）、
地黃（伍兩）
右柒味，咀，以水壹斗煮鮑魚如食法，取汁柴升，內藥煎取參升，分為參服，
大有神驗。
厚朴湯主產後四日之中血氣口乾噓吸方
厚朴（炙）、枳實（炙）、生薑（各參兩）、芍藥、五味子、茯苓、
前胡（各壹兩）、人參（半兩）、大棗（貳拾枚擘）
右玖味，咀，以水陸升，煮取貳升伍合，分為參服，適寒溫服，禁冷物。
生地黃湯主產後虛損少氣方
生地黃、人參、知母、桂心、厚朴（炙）、甘草（炙各貳兩）、小豆（參升）
右柒味，咀，以水貳斗伍升煮地黃取壹斗，去滓，內藥，煎取參升，分為參服。
賁湯主婦人賁豚氣積勞藏氣不足，中煩燥，關元以下如懷五千錢狀方。
厚朴（炙）、當歸、細辛、芍藥、桔梗、石膏（碎）、桂心（各參兩）、
大黃（伍兩）、乾地黃（肆兩）、乾薑、澤瀉、黃芩、甘草（炙各伍兩）
右壹拾參味，咀以水壹斗，煮取參升，分溫參服，服參劑，佳。
（千金有吳茱萸無大黃）
杏仁湯治產後虛氣方
杏仁（去皮尖雙仁者）、蘇葉（各壹升）、半夏（壹兩洗）、生薑（拾兩）、
桂心（肆兩）、人參、橘皮、麥門冬（去心）、白前（各參兩）
右玖味咀，以水玖升，煮取貳升伍合分參服。
千金翼方卷第六



















1=標題= 千金翼方卷第七（婦人三）

2=標題= 虛乏第一
柏子仁圓主婦人五勞七傷羸弱瘦削，面無顏色，飲食減少，貌失光澤，
及產後半身枯悴，傷墜斷絕無子，令肥白，能久服夫婦不相識神方。
柏子仁、白石英、鍾乳、乾薑、黃耆（各貳兩）、澤蘭（九分取葉熬）、本、
蕪荑（各參分）、芎藭（貳兩半）、防風（伍分）、蜀椒（壹兩半去目及閉口者汗）、
人參、紫石英、石斛、赤石脂、乾地黃、芍藥、五味子、秦艽、肉蓯蓉、厚朴（炙）、
龍骨、防葵、細辛、獨活、杜仲（炙）、白芷、茯苓、桔梗、白朮、桂心（各壹兩）、
當歸、甘草（灸各柒分）
右參拾參味，擣篩為末，練蜜和圓如梧子，空肚煖酒服十圓，不知，
稍增至參拾圓，以知為度，禁食生魚肥豬肉生冷。（千金有烏頭秦艽龍骨防葵茯苓）
小澤蘭圓治婦人產後虛損補益方
澤蘭（九分取葉熬）、蕪荑（熬）、本、厚朴（炙）、細辛、人參、柏子人、
白朮（各參分）、蜀椒（去目閉口者汗）、白芷、乾薑、食茱萸、防風（各壹兩）、
石膏（貳兩）、桂心（半兩）、當歸、芎藭、甘草（炙各柒分）、一方有芍藥壹兩
右壹拾捌味，擣篩為末，煉蜜和圓梧子大，溫酒服貳拾圓，漸加參拾圓，日參服，
忌食生魚肥豬肉。（千金乾姜有茯苓）
大五石澤蘭圓主婦人產後虛損寒中，腹中雷鳴緩急風頭痛寒熱，月經不調，
繞臍惻惻痛，或心下石堅逆害飲食，手足常冷，多夢紛紜，身體痺痛，榮衛不和，
虛弱不能動搖方。
澤蘭（九分取葉熬）、石膏、乾薑、白石英、陽起石（各貳兩）、芎藭、
當歸（各柒兩）、人參、石斛、烏頭（炮去皮）、白朮、續斷、遠志（去心）、
防風（各伍分）、紫石英、禹餘、厚朴（炙）、柏子仁、乾地黃、五味子、細辛、
蜀椒（去目閉口者汗）、龍骨、桂心、茯苓（各壹兩半）、紫菀、山茱萸（各壹兩）、
白芷、 本、蕪荑（各參兩）、鍾乳、黃耆、甘草（炙各貳兩半）
右參拾參味，擣篩為末，煉蜜和圓如梧桐子，酒服貳拾圓，漸加至參拾圓。
（千金無陽起石）
小五石澤蘭圓主婦人勞冷虛損，飲食減少，面失光色，腹中冷痛，月候不調，
吸吸少氣無力，補益溫中方。
澤蘭（九分取葉熬）、本、柏子仁、厚朴（炙）、白朮（各壹兩）、芍藥、
蜀椒（去目閉口者汗）、山茱萸、人參（各伍分）、紫石英、鍾乳、白石英、肉蓯蓉、
礬石（燒）、龍骨、桂心（各壹兩半）、石膏、乾薑、陽起石（各貳兩）、
蕪荑（參分熬）、赤石脂、當歸、甘草（各柒分炙）
右貳拾參味，擣篩為末，鍊蜜和圓如梧子，酒服貳拾圓，加至參拾圓，日參服。
大補益當歸圓治產後虛羸不足，中少氣，腹中拘急疼痛，或引腰背痛，
或產後所下過多不止，虛竭乏氣腹中痛，晝夜不得眠，及崩中面目失色，脣口乾燥，
亦主男子傷絕，或從高墮下內有所傷之處，或損血吐下及金瘡等方。
當歸、芎藭、續斷、乾薑、阿膠（炙）、甘草（炙各肆兩）、附子（炮去皮）、
白芷、吳茱萸、白朮（各參兩）、乾地黃（拾兩）、桂心（貳兩）、赤芍藥（貳兩）
右壹拾參味，擣篩為末，煉蜜和圓如梧子，酒服貳拾圓，日參夜壹，
漸加至伍拾圓，若有真蒲黃，可加壹升為善。
白芷圓治婦人產後所下過多，及崩中傷損，虛竭少氣，面目失色腹中痛方。
白芷、續斷、乾薑、當歸（各參兩）、附子（壹兩炮去皮）、乾地黃（伍兩）、
阿膠（參兩炙）
右柒味，擣篩為末，煉蜜和圓如梧子，酒服貳拾圓日四五服，無當歸，
用芎藭代之亦可，加蒲黃壹兩為善，無續斷，用大薊根代之。
甘草圓主婦人產後心虛不足，虛悸少氣，心神不安，或若恍恍惚惚不自方。
甘草（參兩炙）、人參、澤瀉、桂心（各壹兩）、大棗（伍枚）、遠志（去心）、
茯苓、麥門冬（去心）、菖蒲、乾薑（各貳兩）
右壹拾味，擣篩為末，煉蜜和圓如大豆許，酒服貳拾圓日四五服，夜貳服，不知，
稍增，若無澤瀉，用朮代之，若中冷，增乾薑。
大遠志圓主婦人產後心虛不足，心下虛悸，志意不安，時復憒憒腹中拘急痛，
夜臥不安，中吸吸少氣，藥內補傷損益氣安志定心主諸虛損方。
遠志（去心）、茯苓、桂心、麥門冬（去心）、澤瀉、乾薑、人參、當歸、獨活、
阿膠（炙）、菖蒲、甘草（炙）、白朮（各參兩）、乾地黃（伍兩）、署預（貳兩）
右壹拾伍味，擣篩為末，煉蜜和圓如梧子，空腹溫酒服貳拾圓，日參服，
不知稍加至參拾圓，大虛身體冷少津液，加鍾乳參兩為善，
鍾乳益精氣安心鎮志令人顏色美，至良。人參圓主產後大虛心悸志意不安，
恍惚不自覺，心中畏恐，夜不得眠虛煩少氣方。人參、茯苓、麥門冬（去心）、
甘草（炙各參兩）、桂心（壹兩）、大棗（伍拾枚作膏）、菖蒲、澤瀉、署預、
乾薑（各貳兩）
右壹拾味，擣篩為末，煉蜜棗膏和圓如梧子大，空腹酒下貳拾圓，日參夜壹服，
不知，稍增至參拾圓，若有遠志得貳兩內之為善，氣絕，內當歸獨活各參兩更善，
此方亦治男子虛心悸不定，至良。
生地黃煎治婦人產後虛羸短氣，脅逆滿風寒方。
生地黃（捌兩）、茯苓、麥門冬（各壹斤去心）、桃仁（半升去皮尖）、
甘草（壹尺炙）、人參（參兩）、石斛、桂心、紫菀（各肆兩）
右玖味，合擣篩，以生地黃汁捌升淳清酒捌升合調銅器中炭火上，內鹿角膠壹斤，
數攪之得壹升，次內飴參升白蜜參升，於銅器中釜湯上煎令調，藥成，
先食服如彈丸壹枚，日參，不知，稍加至貳圓。地黃羊脂煎治產後諸病，
羸瘦欲令肥白，食飲平調方。生地黃汁（壹斗）、生薑汁、白蜜（各伍升）、
羊脂（貳斤）
右肆味，先煎地黃汁令得伍升，次內羊脂煎令減半，內薑汁復煎令減，內蜜著，
銅器中重湯煎如飴狀，取煎如雞子大壹枚，投溫酒中，飲日參服。
生飲白草汁治產後勞復及腎勞方
白草壹把
右壹味，擣絞取汁頓服，差，勞復生蟲，去滓取汁，洗眼中蟲出，
又屋漏水洗赤蟲出。

2=標題= 盜汗第二（方四首）
鯉魚湯主婦人體虛流汗不止，或眠中盜汗方。
鯉魚（貳斤）、白（切壹升）、豉（壹升）、乾薑、桂心（壹兩）
右伍味，先以水壹斗煮魚取六升，去魚，內諸藥，微火煮取貳升，分再服，
取微汗即愈。
竹皮湯治婦人汗血吐血尿血下血。
竹皮（參升）、乾地黃（肆兩）、人參（半兩）、芍藥、當歸、桔梗、
桂心（各兩）、芎藭、甘草（炙各貳兩）
右玖味，咀，以水柒升，煮取參升，分參服。
吳茱萸湯治婦人產後虛羸盜汗時濇濇惡寒。
吳茱萸（參兩）
右壹味，以清酒參升漬之半日，所煮令蟻鼻沸減得貳升，分服壹升，日再，間日飲。
豬膏煎治婦人產後體虛寒熱自汗出。豬膏、生薑汁、白蜜（各一升）、清酒（伍合）
右肆味，合煎令調和，五上五下，膏成，隨意以酒服差，當用炭火上煎。

2=標題= 下乳第三（方一十六首）
鍾乳湯治婦人乳無汁。鍾乳、白石脂、消石（各一分）、通草、生桔梗（各貳分）
右伍味，咀，以水伍升煮，三上三下，餘壹升，去滓，內消石令烊，
絞服無多少，若小兒不能乳大人嗍之。
漏蘆湯治婦人乳無汁。漏蘆、通草（各貳兩）、鍾乳（壹兩）、黍米（壹升）
右肆味，咀，黍米宿漬，揩撻取汁參升，煮藥參沸，去滓飲之日參服。
鯽魚湯婦人下乳汁。鯽魚（長柒寸）、豬肪（半斤）、漏蘆、鍾乳（各貳兩）
右肆味，咀，藥切豬脂魚不須洗，清酒壹斗貳升合煮，魚熟藥成，去滓適寒溫，
分五服，即乳下，良，飲其間相去須臾一飲，令藥力相及。
又方   通草、鍾乳、栝樓實、漏蘆（各參兩）
右肆味，咀，以水壹斗，煮取參升，去滓，飲壹升，日參服。
又方   通草、鍾乳（各肆兩）
右貳味，切，以酒五升漬一宿，明旦煮沸，去滓，服壹升，日參服，夏冷服，
冬溫服之。
又方   石膏肆兩，碎，以水貳升煮參沸，稍稍服一日令盡。
又方   栝樓實壹枚青色大者無大者用小者兩枚無青色者黃色者亦好
右一味，熟擣，以白酒壹斗，煮取肆升，去滓，服壹升，日參服。
又方   鬼箭（伍兩）
右一味，切，以水陸升，煮取肆升，壹服捌合，日參服亦可燒灰水服方寸匕。
鼠肉臛方治婦人乳無汁。
鼠肉（五兩）、羊肉（陸兩）、肉（半斤）
右參味作臛，勿令疾者知之。鮑魚大麻子羹治婦人產後下乳。
鮑魚肉（參斤）、麻子仁（壹升）
右貳味，與鹽豉作羹，任意食之。
又方   通草、鍾乳
右貳味，等分擣篩作麵粥，服方寸匕，日三服，百日後，可兼養兩兒，
通草橫心白者是，勿取羊桃根己黃者無益。
又方   麥門冬（去心）、鍾乳、通草、理石
右肆味，等分，擣篩，空腹酒服方寸匕，日參服。
又方   漏蘆（參分）、鍾乳、栝樓根（合伍分）、蠐螬（參合）
右肆味，擣篩，先食糖水方寸匕，日參服。
又方   栝樓根（參兩）、鍾乳（肆兩）、漏蘆、滑石、通草（各貳兩）、
白頭翁（壹兩）
右陸味，擣篩為散，酒服方寸匕，日再服。
又方   鍾乳、通草（各五分）、雲母（貳兩半）、屋上敗草（貳把燒作灰）、
甘草（壹兩炙）
右五味，擣篩為散，食後以溫漏蘆水服方寸匕，日參服，乳下為度。
又方   麥門冬（去心）、鍾乳、通草、理石、乾地黃、土瓜根、蠐螬（並等分）
右柒味，擣篩為散，食後酒服方寸匕，日參服。

2=標題= 中風第四（方一十一首）
甘草湯治產後在褥，中風背強不能轉動，名曰風。
甘草（炙）、乾地黃、麥門冬（去心）、前胡、黃芩、麻黃（去節）、
栝樓根（各貳兩）、芎藭（壹兩）、葛根（半斤）、杏仁（五十枚去皮尖雙人）
右壹拾味，咀，以水壹斗酒五升合煮葛根，取捌升，去滓，內諸藥煮取貳升，
分再服一劑，不差，更作之，大良。（千金無前胡）
羌活湯治產後中風身體痺疼痛。
羌活、防風、烏頭（炮去皮）、桂心、芍藥、乾地黃（各參兩）、防己、女萎、
麻黃（去節各壹兩）、葛根（半斤）、生薑（各陸兩）、甘草（貳兩炙）
右壹拾貳味，咀，以水玖升清酒參升合煮，取參升，服五合，日三夜壹服極佳。
治產後中風時煩方。
知母、石膏（碎）、芍藥、甘草（炙各貳兩）、半夏（壹升洗）、生薑（切）、
防風、白朮（各參兩）、獨活（肆兩）、桂心（肆兩）
右壹拾味，咀，以水壹斗清酒五升合煮，取參升，分參服。
獨活湯治產後中風口噤不得言。
獨活（五兩）、防風、秦艽、桂心、當歸、附子（炮去皮）、白朮、
甘草（炙各貳兩）、木防己（一兩）、葛根、生薑（各參兩）
右壹拾壹味，咀，以水壹斗貳升，煮取參升，分參服。
竹葉湯治產後中風發熱面正赤喘氣頭痛。
淡竹葉、葛根（各參兩）、人參（壹兩）、防風（貳兩）、
大附子（壹枚炮去皮）、生薑（五兩）、大棗（拾伍枚擘）、桔梗、桂心、
甘草（炙各壹兩）
右壹拾味，咀，以水壹升煮取貳升半，分貳服溫覆使汗出，頸項強，
用大附子煎藥，揚去沬，若嘔者，加半夏半升洗。防風湯治產後中風裏急短氣。
防風、葛根、當歸、芍藥、人參、乾薑、甘草（炙各貳兩）、獨活（五兩）
右捌味，咀，以水玖升煮取參升，分為參服。
治產後魘言鬼語，由內虛未定，外客風邪所干方。
羊心（壹枚）、遠志（去心）、芍藥、黃芩、牡蠣（熬）、防風、
甘草（炙各貳兩）、乾地黃、人參（各參兩）
右玖味，咀，以水壹斗煮羊心取五升，去心，內諸藥，煎取參升，分為參服。
鹿肉湯治產後風虛頭痛壯熱言語邪僻。
鹿肉（參斤）、半夏（壹升洗去滑）、乾地黃、阿膠（炙）、芎藭（各貳兩）、
芍藥、獨活、生薑（切）、黃耆、黃芩、人參、甘草（炙各參兩）、桂心（貳兩）、
秦艽（五兩）、茯神（肆兩一云茯苓）
右壹拾伍味，咀，以水貳斗煮肉，得壹斗貳升，去肉，下藥，煎取參升，
內膠令烊，分肆服，日參，夜壹服。
防風酒治產後中風。
防風、獨活（各壹斤）、女萎、桂心（各貳兩）、茵芋（壹兩）、石斛（伍兩）
右陸味，咀，以清酒貳斗漬參宿，初服壹合，稍加至參肆合，日參服。
木防己膏治產後中風。
木防己（半斤）、茵芋（五兩）
右貳味切，以苦酒玖升漬壹宿，豬膏肆升煎，三上三下，膏成，灸手摩之千遍，
佳。
獨活（壹斤）、桂心（參兩）、秦艽（伍兩）
右參味，咀，以酒壹斗伍升漬參日，飲伍合，稍加至壹升，不能飲，隨性多少。

2=標題= 心悸第五（方四首）
治產後忽苦心中衝悸，或志意不定，恍恍惚惚言語錯謬心虛所致方。
人參、茯苓（各參兩）、茯神（肆兩）、大棗（參拾枚擘）、生薑（捌兩）、
芍藥、當歸、桂心、甘草（各貳兩）
右玖味，咀，以水壹斗，煮取參升，分服，日參。
治產後忽苦心中衝悸不定，志意不安，言語誤錯，惚惚憒憒不自覺方。
遠志（去心）、人參、麥門冬（去心）、當歸、桂心、甘草（炙各貳兩）、
茯苓（伍兩）、芍藥（壹兩）、生薑（陸兩）、大棗（貳拾枚擘）
右壹拾味，咀，以水壹斗，煮取參升，分參服，日參，羸者分肆服，
產後得此是  是心虛所致，無當歸，用芎藭，若其人心胃中逆氣，則加半夏參兩，
洗去滑。治產後暴苦心悸不定，言語謬誤，恍恍惚惚，心中憒憒，此是心虛所致方。
茯苓（五兩）、芍藥、桂心、當歸、甘草（炙各參兩）、生薑（陸兩）、
大棗（三十枚擘）、麥門冬（去心一升）
右捌味，咀，以水壹斗，煮取參升，分參服，無當歸，用芎藭代，若苦心不定，
加人參遠志各貳兩，若苦煩悶短氣，加生竹葉壹升，先以水壹斗參升煮竹葉取壹斗，
內藥，若有微風，加獨活參兩麻黃貳兩桂心貳兩，用水壹斗五升，
若頸項苦急背中強者，加獨活葛根麻黃桂心各參兩生薑捌兩，以水壹斗五升，
煮取參升半，分四服，日參，夜壹服。治產後心衝恐悸不定，恍恍惚惚不自知覺，
言誤錯誤，虛煩短氣志意不定此是心虛所致方。
遠志（去心貳兩）、人參、茯神、當歸、芍藥、甘草（炙各參兩）、
大棗（參拾枚擘）、麥門冬（壹升去心）
右捌味，咀，以水壹斗，煮取參升，分參服若苦虛煩短氣者，加生淡竹葉壹升，
以水壹斗貳升，煮取壹斗，乃用諸藥，胃中少氣者，益甘草壹兩為善。

2=標題= 下痢第六（方一十七首）
阿膠湯治產後下痢。
阿膠、當歸、黃蘗、黃連（各壹兩）、陳廩米（壹升）、蠟（如碁子參枚）
右陸味，咀，以水捌升煮米蟹目沸，去米內藥，煮取貳升，去滓，內膠蠟令烊，
分肆服，一日令盡。
桂心湯治產後餘寒，下痢便膿血赤白，日數十行，腹痛時時下血。
桂心、甘草（各貳兩）、白蜜（壹升）、乾薑（貳兩）、當歸（參兩）、
赤石脂（拾兩綿裹）、附子（壹兩炮去皮破）
右柒味，咀以水陸升，煮取參升，內蜜再沸，分參服。
羊脂湯治產後下痢諸療不斷。
羊脂（五兩）、當歸、乾薑、黃蘗、黃連（各參兩）
右伍味，咀，以水玖升，煮取參升，去滓，內脂令烊，分參服。
治產後下痢虛乏羸瘦方。
黃雌雞（一隻治如食住去藏勿中水）、赤小豆（貳升）、吳茱萸、獨活、人參、
黃連、甘草（各貳兩）、黃耆、麥門冬（去心）、當歸（各參兩）、大棗（參拾枚擘）
右壹拾壹味，咀，以水貳斗煮雞豆，令餘壹斗，去雞豆澄清。
治產後寒熱下痢方。
鹿肉（參斤）、白（壹把）、人參、當歸、黃芩、桂心、甘草（各壹兩）、
芍藥（貳兩）、豉（壹升）、生薑（切）、乾地黃（各三兩）
右壹拾壹味，咀，以水貳斗煮肉取壹斗，內諸藥，煮取參升，分參服。
當歸湯治產後下痢腹痛。
當歸、龍骨（各參兩）、乾薑、白朮（各貳兩）、芎藭（貳兩半）、熟艾、
附子（炮去皮）、甘草（炙各壹兩）
右捌味，咀，以水陸升煮取參升，分參服，一日令盡。
甘草湯治產後下痢兼虛極白頭翁加阿膠。
白頭翁（貳兩）、黃連、秦皮、黃蘗（各參兩）、加阿膠、甘草（各貳兩）
右陸味，咀，以水柒升，煮取參升，去滓，內膠令烊，分參服。
甲湯治產後早起中風冷洩痢及帶下。
甲（如手大炙令黃）、白頭翁（壹兩）、當歸、黃連、乾薑（各貳兩）、
黃蘗（長壹尺廣三寸）
右陸味，咀，以水柒升，煮取參升，分參服。（子金無白頭翁）
乾地黃湯治產後下痢。
乾地黃（壹兩）、白頭翁、乾薑、黃連（各壹兩）、蜜蠟（方寸）、
阿膠（如手掌大一枚）
右陸味，咀，以水五升，煮取貳升半，去滓，內膠蠟令烊，分參服，
相去一炊頃。（千金無乾薑）
生地黃湯治產後忽著寒熱下痢。
生地黃（五兩）、黃連、桂心、甘草（各壹兩）、淡竹皮（貳升）、
大棗（貳拾枚擘）、赤石脂（貳兩）
右柒味，咀，以水壹斗煮竹皮取柒升，去滓內藥，煮取貳升伍合，分為參服。
藍青丸治產後下痢。
藍青（熬）、鬼臼（各壹兩半）、附子（炮壹兩）、蜀椒（汗壹兩半）、
黃連（五兩去毛）、龍骨、當歸（各參兩）、黃蘗、人參、茯苓（各壹兩）、
厚朴（灸）、阿膠（灸）、艾、甘草（灸各貳兩）、一方用赤石脂肆兩
右壹拾肆味，擣篩為末，鍊蜜和丸如梧子，空腹以飲服貳拾圓。
赤石脂圓治產後下痢。
赤石脂（參兩）、當歸、黃連、乾薑、秦皮、白朮、甘草（灸各貳兩）、
蜀椒（汗）、附子（各壹兩炮去皮）
右玖味，擣末鍊蜜和圓如梧子大，飲服貳拾圓，日參服。
治產後下痢赤散方
赤石脂（參兩）、桂心（壹兩）、代赭（貳兩）
右參味，擣篩為散酒服方寸匕，日參，夜壹服，拾日當愈。
治產後下痢黑散方
麻黃（去節）、貫眾、桂心（各壹兩）、乾漆（熬）、細辛（各貳兩）、
甘草（參兩灸）
右陸味，擣篩為散，麥粥服伍指撮，日再，五日當愈。
治產後下痢黃散方
黃連、大黃（各貳兩）、黃芩、蟲（熬）、乾地黃（各壹兩）
右伍味，擣篩為散，酒服方寸匕，日參服，拾日愈。（千金無大黃）
治妊娠及產後寒熱下痢方
黃蘗（壹斤）、黃連（壹升）、梔子（貳拾枚）
右參味，咀，以水五升漬一宿，煮三沸，服壹升，壹日壹夜令盡，嘔者，
加橘皮壹把生薑貳兩。
治婦人痢欲痢輒先心痛腹脹滿，日夜五六十行方。
神麴（熬）、石榴皮（各捌兩）、黃蘗（切）、黃連（切）、烏梅肉、
艾葉（各壹升）、防已（貳兩）、附子（五兩炮）、乾薑、阿膠（各參兩灸）
右壹拾味，擣篩為末，鍊蜜和丸如梧桐子大，飲服貳拾圓，日參，
漸加至參拾肆拾圓。

2=標題= 淋渴第七（方一十一首）
桑螵蛸湯治產後小便數。
桑螵蛸（參拾枚灸）、鹿茸（灸）、黃耆（各參兩）、生薑（肆兩）、人參、
牡蠣（熬）、甘草（灸各貳兩）
右柒味，咀，以水陸升，煮取貳升半，分參服。
栝樓湯治產後小便數兼渴。
栝樓根、黃連、麥門冬（去心各貳兩）、桑螵蛸（貳拾枚灸）、人參、
生薑（切）、甘草（灸各參兩）、大棗（拾伍枚擘）
右捌味，咀，以水柒升，煮取貳升半，分參服。
雞胵湯治產後小便數。
雞胵（貳拾具）雞腸（參具洗）、厚朴（灸）、人參（各貳兩）、
生薑（五兩）、麻黃（肆兩去節）、大棗（貳拾枚擘）、當歸、乾地黃、
甘草（灸各貳兩）
右壹拾味，咀，以水壹斗煮雞胵腸棗子柒升，去滓內藥，煎取參升半，
分參服。
治婦人結氣成淋，小便引痛，上至少腹，或時溺血，或如豆汁，或如膠飴，
每發欲死，食不生肌，面目萎黃，師所不能療方。
貝齒（肆枚燒）、葵子（壹升）、滑石（參兩）、石膏（五兩）
右肆味，咀，以水池升，煮取貳升，去滓，內豬肪一，合更煎三沸，適寒溫，
分參服，病不差，更合服。
石韋湯治產後卒淋血淋氣淋。
石韋（去毛）、黃芩、通草（各壹兩）、榆皮（五兩）、大棗（參拾枚擘）、
葵子（貳升）、生薑（切）、白朮（各參兩一方用芍藥）、甘草（壹兩灸）
右玖味，咀，以水捌升，煮取貳升半，分參服。
葵根湯治產後淋澀。
葵根（切壹升一云乾者貳兩）、車前子、亂髮（燒）、大黃、桂心、
滑石（各壹兩）、通草（三兩）、生薑（陸兩切）
右捌味，咀，以水柒升，煮取貳升半，分為參服。（千金有冬瓜汁柒合）
茅根湯治產後淋。
白茅根（壹斤）、桃膠、甘草（灸各壹兩）、鯉魚齒（壹伯枚擘）、
生薑（參兩切）、人參、地麥（各貳兩）、瞿麥、茯苓（各肆兩）
右玖味，咀，以水一斗煮取貳升半，分參服。
鼠婦散治產後小便不利
鼠婦七枚熬黃酒服之。
滑石散治產後淋澀。滑石（五分）、通草、車前子、葵子（各壹兩）
右肆味，擣篩為散，以漿水服方寸匕，稍加至貳匕。
竹葉湯治產後虛弱少氣力。竹葉、人參、茯苓、甘草（灸各壹兩）、
大棗（拾肆枚擘）、麥門冬（五兩去心）、小麥（五合）、生薑（切）、
半夏（洗各參兩）
右玖味，咀，以水玖升煮竹葉小麥取柒升，去滓，內藥更煮，取貳升半，
服五合日參，夜壹服。
栝樓湯治產後渴不止。
栝樓根（肆兩）、參、麥門冬（各參兩去心）、大棗（參拾枚擘）、
土瓜根（五兩）、乾地黃、甘草（灸各貳兩）
右柒味，咀，以水捌升，煮取貳升半，分參服。
千金翼方卷第七










1=標題= 千金翼方卷第八

婦人四

2=標題= 崩中第一（方三十六首）
治婦人五崩，身體羸瘦，欬逆煩滿少氣，心下痛，面上生瘡，
腰大痛不可俛仰陰中腫如有瘡之狀，毛中癢時痛與子藏相通，
小便不利常頭眩頸項急痛手足熱氣逆衝急煩不得臥，腹中急痛食不下，吞酢噫苦，
腸鳴漏下赤白黃黑汁大臭如膠污衣狀，熱即下赤，寒即下白，多飲即下黑，
多食即下黃，多藥即下青，喜怒心中常恐，一身不可動搖大惡風寒。
甲散方
甲（灸）、乾薑（各參分）、芎藭、雲母、代赭（各壹兩）、烏賊魚骨、
龍骨、伏龍肝、白堊、蝟皮（灸各壹分）、生鯉魚頭、桂心、白朮（各半兩）、
白殭蠶（半分）
右壹拾肆味，擣篩為散，以淳酒內少蜜服方寸匕，日三，夜貳服，久病者十日差，
新病者五日差，若頭風小腹急，加芎藭桂心各壹兩，佳，忌生冷豬雞魚肉。
治婦人崩中漏下赤白青黑腐臭不可近，令人面黑無顏色，皮骨相連，
月經失度往來無常，小腹弦急或苦絞痛上至於心，兩脅腫脹，令人倚坐，
氣息乏少食不生肌膚，腰背疼痛，痛連兩腳，不能久立，但欲得臥，
神驗大慎火草散方。
慎火草、白石脂、甲（灸）、黃連、細辛、石斛、芎藭、乾薑、芍藥、當歸、
熟艾、牡蠣（熬）、禹餘糧（各貳兩）、桂心（壹兩）、薔薇根皮、
乾地黃（各肆兩）
右壹拾陸味，擣篩為散，空腹酒服方寸匕，日參服，稍增至貳匕，若寒多，
加附子及椒，用椒當汗，去目閉口者熱多，加知母黃芩，加石斛兩倍，
白多加乾薑白石脂，赤多（一方云青黑）、加桂心代赭各貳兩。治婦人崩中及痢，
一日夜數十起，大命欲死，多取諸根煎，丸得入腹即活，若諸根難悉得者，
第一取薔薇根，令多多乃合之，遇有酒以酒服，無酒以飲服，其種種根當得貳斛為佳。
薔薇根煎方
薔薇根、柿根、菝、懸根（各壹斛）
右肆味皆剉，合著釜中，以水淹使上餘肆伍寸，水煮使參分減壹，去滓，無大釜，
稍煮如初法都畢會汁煎如飴，可為丸如梧桐子大，服拾丸，日參服。
治婦人崩中去赤白或如豆汁伏龍肝湯方
伏龍肝（如彈丸大柒枚）、赤石脂、桂心、艾、甘草（灸各貳兩）、
生地黃（切肆升）、生薑（貳兩）
右柒味，咀，以水壹斗，煮取參升，分肆服，日參，夜壹服。
治婦人崩中，血出不，息逆氣虛煩，熟艾湯方。
熟艾（壹升）、蟹爪（壹升）、淡竹筎（壹把）、伏龍肝（半斤）、
蒲黃（貳兩）、當歸（壹兩）、乾地黃、芍藥、桂心、阿膠、茯苓（各貳兩）、
甘草（伍寸灸）
右壹拾貳味，咀，以水壹斗玖升煮艾，取壹斗，去滓內藥，煮取肆升，
內膠令烊盡，壹服壹升，壹日令盡，羸人以意消息之，可減伍陸合。
治婦人崩中漏血不絕地榆湯方
地榆根、柏葉（各捌兩）、蟹爪、竹茹（各壹升）、漏蘆（參兩）、
茯苓（壹兩）、蒲黃（參合）、乾薑、芍藥、當歸、桂心、甘草（灸各貳兩）
右壹拾參味，咀，以水壹斗伍升煮地榆根，減參升，內諸藥更煮取肆升，分服，
日參，夜壹服。
治婦人產後崩中去血，逆氣盪心，胸生瘡，煩熱，甘草芍藥湯方。
甘草（灸）、芍藥、當歸、人參、白朮（各壹兩）、橘皮（壹把）、大黃（半兩
右柒味，咀，以水肆升，煮取貳升，分再服，相去一炊頃。
治婦人崩中下血櫸柳葉湯方
櫸柳葉（參斤）、麥門冬（去心）、乾薑（各貳兩）、大棗（拾枚擘）、
甘草（壹兩灸）
右伍味，咀，以水壹斗煮櫸柳葉取捌升，去滓，內諸藥，又煮取參升，分參服。
治婦人暴崩中去血不止薊根酒方
大小薊根（各壹斤切）
右二味，以酒壹  漬五宿，服之，隨意多少。治婦人崩中赤白不絕，困篤，
禹餘圓方。禹餘（伍兩）、烏賊魚骨（參兩）、白馬蹄（拾兩灸令糞）、
龍骨（參兩）、鹿茸（貳兩灸）
右伍味，擣篩鍊蜜和丸如梧子，酒服貳拾，丸日貳服，不知，稍加至參拾丸。
治婦人積冷，崩中去血不止，腰背痛，四肢沈重虛極，大牛角中人散方。
牛角中人（壹枚燒）、防風（貳兩）、乾地黃、桑耳、蒲黃、乾薑、赤石脂、
禹餘、續斷、附子（炮去皮）、白朮、龍骨、礬石（燒）、當歸（各參兩）、
人參（壹兩）
右壹拾伍味，擣篩為散，溫酒服方寸，日參服，不知，漸加之。
治婦人崩中下血，虛羸少力，調中補虛止血方。
澤蘭（熬玖分）、蜀椒（去目閉口者汗柒分）、代赭、本、桂心、細辛、
乾薑、防風（各壹兩）、乾地黃、牡蠣（熬各壹兩半）、子仁、厚朴（灸各參分）、
當歸、芎藭、甘草（灸各柒分）、山茱萸、蕪荑（各半兩）
右壹拾柒味，擣篩為末，鍊蜜和丸如梧子，空腹酒服拾丸，日參服，
漸加至貳拾丸，神效。（一方用白芷龍骨各參分人參柒分為貳拾味）
治婦人崩中下血切痛不止方
桑耳（赤色）、牡蠣（熬令變色各參兩）、龍骨（貳兩）、黃芩、芍藥、
甘草（灸各壹兩）
右陸味，擣篩為散，酒服方寸，日參服，稍增，以知為度。
治婦人傷中崩中絕陰，使人怠惰不能動作，胸脅心腹四肢滿，而身寒熱甚溺血，
桑根煎方。
桑根白皮細切壹斗，麻子仁參升，淳清酒參斗，煮得壹斗，絞去滓，
大棗百枚去皮核，飴伍升，阿膠伍兩，白蜜參升，復煎，得玖升，下乾薑末，
厚朴貳寸長貳尺末，蜀椒末參味，各壹升，桂心長壹尺貳寸，甘草捌兩，蘗米末壹升，
乾地黃肆兩，芍藥陸兩，玄參伍兩，丸如彈丸，日參枚。
又方   小薊根葉（剉）、母（各剉拾斤）
右壹味，以水，伍合釜中煮爛熟，去滓，內銅器中煎餘肆升，分肆服壹，
日令盡（梓字未詳不敢刊正）
治婦人崩中方   白茅根（貳斤）、小薊根（伍斤）
右貳味，切，以水伍合煎取肆升，分稍稍服之。
治婦人崩人去血及產後餘病丹參酒方
丹參、地黃、忍冬、地榆、艾（各伍斤）
右五味，先燥熟舂之，以水漬三宿，去滓，煮取汁，以黍米壹斛，釀如酒法，熟，
初服肆合，稍增之，神良。
治婦人崩中去赤白方 取倚死竹蛭，燒，末，飲服半方寸，神良。
治婦人崩中漏下方   取梧桐木長壹尺燒作，灰擣篩為散，以溫酒服方寸，日參服。
治婦人白崩中方   芎藭（貳兩）、乾地黃、阿膠、赤石脂、桂心、小薊根（各貳兩）
右陸味，咀，以酒陸升水四升合煮，取參升，去滓內膠令烊盡，絞去滓，
分參服。（千金有伏龍肝如雞子大柒枚）
治婦人白崩中馬通汁方   白馬通汁（貳升）、乾地黃（肆兩）、芎藭、阿膠、
小薊根、白石脂、桂心（各貳兩）、伏龍肝（如雞子大七枚）
右捌味，咀，以酒柒升合馬通汁煮取參升，去滓內膠冷烊盡，分參服。
治婦人帶下五賁，一日熱病下血，二日寒熱下血，三日月經未斷，為房室即漏血，
四日經來舉重傷妊下血，五日產後藏開經利，五賁之病外實內虛，小牛角散方。
小牛角（伍枚燒令赤）、龍骨（壹兩）、禹餘、乾薑、當歸（各貳兩）、
阿膠（灸）續斷（各參兩）
右柒味，擣篩為散，空腹酒服方寸匕，日參服。
（千金有赤小豆鹿茸烏賊魚骨為拾味）
治婦人縵下十二病絕產，一日白帶，二日赤帶，三日經水不利，四日陰胎，
五日子藏堅，六日子藏僻，七日陰陽痛，八日腹強，（一作內強）九日腹寒，
十日五藏閉，十一日五藏酸痛，十二日夢與鬼為夫婦，龍骨散方。（縵下千金作淳下）
龍骨（參兩）、白殭蠶（伍枚）、烏賊魚骨、代赭（各肆兩）、半夏（洗）、
桂心、伏龍肝、乾薑、黃蘗（各貳兩）、石韋（去毛）、滑石（各壹兩）
右壹拾壹味，擣篩為散，溫酒服方寸匕，日三服，多白，
加烏賊魚骨白殭蠶各貳兩，多赤，加代赭伍兩，小腹寒，加黃蘗貳兩，子藏堅，
加薑桂各貳兩，各隨疾增之，服藥三月，有子住藥藥太過多，生兩子，當審方取藥，
寡婦童女不可妄服。
治產後下血不止方   菖蒲（伍兩剉）
右壹味，以清酒伍升，煮取貳升，分貳服。
治婦人下血阿膠散方   阿膠（捌兩灸）、烏賊魚骨（貳兩）、芍藥（肆兩）、
當歸（壹兩）
右肆味，擣篩為散，以蜜溲如麥飯，先食，以羹汁服方寸匕，日參，夜壹服。
（一方桑耳壹兩）
治諸去血蠱方   鹿茸（灸）、當歸（各參兩）、瓜子（伍合）、蒲黃（伍兩）
右肆味，擣篩為散，酒服方寸匕，日參服，不知，稍增。
治婦人漏血崩中鮑魚湯方   鮑魚、當歸（各參兩切）、阿膠（灸肆兩）、
艾（如雞子大參枚）
右肆味，以酒參升水貳升合煮，取貳升伍合，去滓內膠烊令盡，壹服捌合，日參服。
治婦人參拾陸疾，胞中病，漏下日不絕，白堊丸方。
邯鄲白堊、牡蠣（熬）、禹餘、白芷、烏賊魚骨、乾薑、龍骨、白石脂、
桂心、瞿麥、大黃、石韋（去毛）、白歛、細辛、芍藥、黃連、附子（炮去皮）、
鍾乳、茯苓、當歸、蜀椒（汗去目閉口者）、黃芩、甘草（灸各半兩）
右貳拾參味，擣篩末，鍊蜜和丸如梧桐子大，酒服伍丸，日貳，不知，
漸加至拾丸。
治婦人漏血不止大崩中方   龍骨、芎藭、附子（炮去皮）、芍藥、禹餘、
乾薑（各參兩）、赤石脂（肆兩）、當歸、桂心（各壹兩）、甘草（伍分灸）
右壹拾味，擣篩為散，以溫酒服方寸，日參服，稍加至貳，
白多更加赤石脂壹兩。
治婦人漏血積月不止馬通湯方
赤馬通汁（壹升取新馬矢絞取汁乾者水浸絞取無赤馬凡馬亦得）、當歸、
阿膠（灸）、乾薑（各壹兩）、生艾（壹把）、書墨（半彈丸大）
右陸味，咀，以水捌升清酒貳升合煮取參升，去滓，內馬通汁及膠，
微火煎取貳升，適寒溫，分再服，相去壹炊頃飲之。
治婦人白漏不絕馬蹄屑湯方
白馬蹄（灸令焦屑）、赤石脂（各伍兩）、禹餘、烏賊魚骨、龍骨、
牡蠣（熬）、乾地黃、當歸（各肆兩）、附子（參兩炮去皮）、白殭蠶（壹兩熬）、
甘草（貳兩灸）
右壹拾壹味，咀，以水壹斗陸升，煮取參升半，分肆服，日參，夜壹服。
治婦人漏血不止方
乾地黃、大黃（各陸兩）、芎藭（四兩）、阿膠（伍兩）、人參、當歸、
甘草（灸各參兩）
右柒味，咀，以酒壹斗水伍升合煮，取陸升，去滓，內膠烊令盡，壹服升，
日參，夜壹服。
治婦人白漏不絕馬蹄丸方
白馬蹄（肆兩灸令黃）、烏賊魚骨、白殭蠶、赤石脂（各貳兩）、禹餘、
龍骨（各參兩）
右陸味，擣篩為末，鍊蜜和丸如梧子，酒服拾丸，不知，漸加至貳拾丸。
治婦人漏下慎火草散方
慎火草（拾兩熬令黃）、當歸、鹿茸（一作鹿角）、阿膠（灸各肆兩）、
龍骨（貳分）
右伍味，擣篩為散，先，食酒服方寸，日參服。
治婦人漏下不止蒲黃散方
蒲黃（半升）、鹿茸（灸）、當歸（各貳兩）
右參味，擣篩為散，酒服半方寸，日參服，不知，漸加至壹方寸。
治婦人胞落不安血漏不相連，月水過度，往來或多或少，小腹急痛上搶心脅脹，
食不生肌方。
蟬甲（參兩灸）、禹餘、乾地黃（各陸兩）、蜂房（灸）、蛇皮（灸各壹兩）、
蝟皮（壹具灸）、乾薑、防風、烏賊魚骨、桑螵蛸（灸）、蟲（熬）、
甘草（炙各貳兩）
右壹拾貳味，擣篩為末，鍊蜜和丸如梧桐子大，空腹，酒服拾丸日參服，
漸加至貳拾丸。

2=標題= 月水不利第二（方參拾肆首）
治婦人月水不利，閉塞絕產十八年，服此藥二十八日有子，金城太守白薇丸方
白薇、細辛（各伍分）、人參、杜蘅、半夏（）、厚朴（灸）、白殭蠶、
牡蒙（各參分）、牛膝、沙參、乾薑（各半兩）、附子（炮壹兩半）、秦艽（半兩）、
當歸（參分）、蜀椒（壹兩半去目閉口者汗）、紫菀（參分）、防風（壹兩半）
右壹拾柒味，擣篩鍊蜜和為丸如梧桐子，先，食酒服參丸，不知，稍增至肆伍丸，
此藥不用長服，覺有身則止。（崔氏有桔梗丹參各參分）
治經年月水不利胞中有風冷，故須下之，大黃朴消湯方。
大黃、牛膝（各伍兩）、代赭、乾薑、細辛（各壹兩）、水蛭（熬）、
蟲（夫翅足熬）、芒消（各貳兩）、桃仁（參升去皮尖雙人者）、麻子仁（伍合）、
牡丹皮、紫葳（一云紫菀各參兩）、甘草（灸參兩）、朴消（參兩）
右壹拾肆味，咀，以水壹斗，煮取參升，去滓，內消烊令盡，分參服，五更即，
相去壹炊頃自下之後，將息勿見風。
治婦人月水不利，小腹堅急大便不通，時時見有物下如鼻涕或如雞子白，
皆胞中風冷也方。
大黃（肆兩）、吳茱萸（貳升）、芍藥（參兩）、當歸、乾地黃、黃芩、乾薑、
芎藭、桂心、牡丹皮、芒消、人參、細辛、甘草（灸各貳兩）、水蛭（熬）、
蟲（各伍拾枚去翅足熬）、桃仁（伍拾枚去皮尖）、黃雞（壹隻治如食法勿令中水）
右壹拾捌味咀，以清酒伍升漬藥壹炊久，又別以水貳  煮雞取壹，
去雞下藥合煮取參升，絞去滓，內芒消烊令盡，攪調，適寒溫服壹升，日參服。
治月水不利小腹痛方
牡丹皮、當歸、芎藭、黃芩、大黃、乾薑、人參、細辛、消石、芍藥、桂心、
甘草（灸各貳兩）、水蛭（熬）、蟲（去翅足熬）、桃仁（各伍拾枚去皮尖）、
蠐螬（拾參枚熬）、乾地黃（參兩）、黃雌雞（壹隻治如食法）
右壹拾捌味，咀，以清酒伍升漬壹宿別以水貳斗煮雞，取壹斗伍升，去雞內藥，
煮取參升，去滓，內消石烊令盡適寒溫，壹服壹升，日參服。
治久寒月水不利或多或少方
吳茱萸（參升）、生薑（壹斤）、桂心（壹尺）、大棗（貳拾枚擘）、
桃仁（去皮尖伍拾枚）、人參、芍藥（各參兩）、小麥、半夏（洗各壹升）、
牡丹皮（肆兩）、牛膝（貳兩）、水蛭（熬）、蟲（熬）、蟲（去翅足熬）、
甘草（灸各壹兩）
右壹拾伍味，咀，以清酒參升水壹，煮取參升，去滓，適寒溫，服壹升，
日參服，不能飲酒者以水代之，湯臨欲成，乃內諸蟲，病人不耐藥者則飲柒合。
治婦人月水不利，腹中滿時自減，并男子膀胱滿急，扺党湯。
方、大黃（貳兩）、桃仁（參拾枚去皮尖兩灸）、水蛭（貳拾枚熬）、
虎杖（灸貳兩一云虎等）
右肆味，咀，以水參升，煮取壹升，頓服之，當即下血。
又方
當歸、桂心、乾漆（熬）、大棗（擘）、蟲（去翅足熬）、水蛭（各貳兩熬）
、芍藥、細辛、黃芩、萎蕤、甘草（灸各壹兩）、吳茱萸、桃仁（各壹升去皮尖兩仁）
右壹拾參味，咀，以酒壹斗漬壹宿，明旦煮之取參升，分參服。
治婦人月水不利方
當歸、芍藥、乾薑、芒消、吳茱萸（各貳兩）、大黃（肆兩）、桂心（參兩）、
甘草（灸壹兩）、桃仁（去皮尖參拾枚）
右玖味，咀，以水玖升，煮取參升，去滓，內芒消烊令盡，分參服。
治婦人胸脅滿月水不利，時繞臍苦痛，手足煩熬，兩腳酸。
溫經丸方
乾薑、吳茱萸、附子（炮去皮）、大黃、芍藥（各參兩）、黃芩、乾地黃、當歸、
桂心、白朮（各貳兩）、人參、石韋（各壹兩去毛）、蜀椒（壹合去目及閉口汗）、
桃仁（池拾枚去皮尖及雙仁熬）、薏苡仁（壹升）
右壹拾伍味，擣篩為末，鍊蜜和丸如梧桐子，先食，酒服壹丸，日參服，不知，
稍加之，以知為度。
治婦人月水不利，手足煩熱，腹滿不欲寐，心煩，柒熬丸方。
大黃（半兩熬）、前胡、芒消（各伍分）、乾薑（參分）、茯苓（貳分半）、
杏仁（去皮尖雙仁壹分半熬）、蜀椒（去目及閉口汗）、葶藶（各貳分熬）、
桃仁（貳拾枚去皮尖雙仁熬）、水蛭（半合熬）、蟲（半合去翅足熬）
右壹拾壹味，擣篩為末，鍊蜜和丸如梧桐子，飲服柒丸，日參服，漸加至拾丸，
治寒，先食服之。（千金有芎藭參分）
治婦人帶下，寒氣血積，腰腹痛，月水時復不調，手足厥逆，氣上盪心，害飲食方。
茯苓、枳實（灸）、乾薑（各半兩）、芍藥、黃芩、桂心、甘草（灸各壹兩）
右柒味，咀，以水肆升，煮取貳升，分貳服，服別相去壹炊頃，諸月水不調，
皆悉主之。
治婦人月水不調，或月前或月後或如豆汁，腰痛如折兩腳疼，胞中風冷，
牡丹大黃湯方。
牡丹皮（參兩）、大黃、朴消（各肆兩）桃仁（壹升去皮大雙仁者）、陽起石、
人參、茯苓、水蛭（熬）、蟲（去翅足熬）、甘草（灸各貳兩）
右壹拾味，咀，以水玖升，煮取參升，去滓，內朴消令烊盡，
分參服服別相去如壹炊頃。
治婦人月水不調，或在月前或在月後，或多或少乍赤乍白。
陽起石湯方。
陽起石（貳兩）、附子（壹兩炮去皮）、伏龍肝（伍兩）、生地黃（切壹升）、
乾薑、桂心、人參、甘草（灸各貳兩）、續斷、赤石脂（各參兩）
右壹拾味，咀，以水壹斗，煮取參升貳合，分肆服，日參，夜壹服。
治月水不調，或一月再來，或兩月三月一來，或月前，或月後閉塞不通，
宜服杏仁湯方。杏仁（去皮尖雙仁）、桃仁（去皮尖雙仁）、蟲（去翅足熬）、
水蛭（熬各參拾枚）、大黃（參兩）
右伍味，咀，以水陸升，煮取貳升伍合，分為參服，壹服，
其病當隨大小便有所下，若下多者，止勿服，若少者，則盡貳服。
治婦人產生餘疾月水時來腹中絞痛方
朴消、當歸、薏苡仁、桂心（各貳兩）、大黃（肆兩）、代赭、牛膝、
桃仁（去皮尖兩仁熬各壹兩）
右捌味，擣篩為末，鍊蜜和丸如梧桐子，先食，酒服伍丸，日服，不知，稍增之。
治婦人經水來繞臍痛上搶心胸往來寒熱如瘧狀方
薏苡仁、代赭、牛膝（各貳兩）、茯苓（壹兩）、大黃（捌兩）、
蟲（貳拾枚熬）、桃仁（伍拾枚去皮尖雙仁熬）、桂心（伍寸）
右捌味，擣篩為散，宿不食，明朝空腹溫酒服壹錢匕。
治婦人月事往來腰腹痛方
蟲（肆枚熬）、女青、芎藭（各壹兩）、蜀椒（去目及閉口汗）、乾薑、
大黃（各貳兩）、桂心（半兩）
右柒味，擣篩為散先食酒服壹刀圭，服之拾，日微去下善養之佳。
治婦人月事不通小腹堅痛不得近乾漆湯方
乾漆（熬）、大黃、黃芩、當歸、芒消、桂心（各壹兩）、附子（壹枚炮去皮）、
吳茱萸（壹升）、萎蕤、芍藥、細辛、甘草（灸各壹兩）
右壹拾貳味，咀，以清酒壹斗漬壹宿，煮取參升，絞去滓，內芒消烊令盡，
分參服，服別相去壹炊頃。
又方。大黃（參兩）、桃仁（壹升去皮尖及雙仁）、芒消、土瓜根、當歸、芍藥、
丹砂（研各貳兩）
右柒味，咀，以水玖升，煮取參升，去滓，內砂末及芒消烊令盡，為參服，
服別相去壹炊頃（千金有水蛭貳兩）
治月水不通，心腹絞痛欲死，通血止痛，嚴蜜湯方。
吳茱萸、大黃、當歸、乾薑、蟲（去翅足熬）、水蛭（熬）、乾地黃、
芎藭（各貳兩）、梔子仁（拾肆枚）、桃仁（去皮尖壹升熬）、芍藥（參兩）、細辛、
甘草（灸各壹兩）、桂心（壹兩）、牛膝（參兩）、麻仁（半升）
右壹拾陸味，咀，以水玖升，煮取貳升半，分參服，日參服，服相去壹炊頃。
治瘕月水瘀血不通下病散方
大黃、細辛、朴消（各壹兩）石、附子（炮去皮）、蟲（去翅足熬各參分）、
黃芩、乾薑（各壹兩）、芍藥、土瓜根、代赭、丹砂（各貳兩研）、牛膝（壹斤）、
桃仁（貳升去皮尖雙仁）、蠐螬（貳枚灸）
右壹拾伍味，咀，水酒各伍升漬藥壹宿，明旦乃煮取肆升，去滓，
內朴消消石烊令盡，分肆服，服別相去如壹炊頃，去病後宜食黃鴨羹。
又方
水蛭（熬）、土瓜根、芒消、當歸（各貳兩）、桃仁（壹升去皮尖）、大黃、
桂心、麻子、牛膝（各參兩）
右玖味，咀，以水玖升，煮取參升，去滓，內芒消烊令盡，
分參服服別相去壹炊頃。
治月水不通結成癥堅如石，腹大骨立宜破血下癥物方。
大黃、消石（熬今沸定各陸兩）、蜀椒（去目閉口汗壹兩）、代赭、乾漆（熬）、
芎藭、茯苓、乾薑、蟲（去翅足熬各貳兩）、巴豆（貳拾枚去皮心熬）
右壹拾味，擣篩為末，別治巴豆令如脂鍊蜜丸如梧桐子大，酒服參丸，
漸加至伍丸空腹為始，日貳服。（千金有丹砂樂胡水蛭土瓜根為壹拾肆味）
治產後月水往來，乍多乍少，仍不復通，裏急下引腰身重，牛膝丸方。
牛膝、桂心、大黃、芎藭（各參兩）、當歸、芍藥、人參、牡丹皮（各貳兩）、
水蛭（熬）、蟲（熬去翅足）、蟲（熬各拾枚）、蠐螬（熬）、
蜚蠊蟲（各肆拾枚壹方無）
右壹拾參味，擣篩為末，鍊蜜和丸如梧桐子大，空腹，溫酒下伍丸，日參服，
不知，漸增至拾丸。
治月水閉不通洒洒往來寒熱方
蟲（壹兩去翅足熬）、桃仁（拾兩去皮尖雙仁熬）、桑螵蛸（半兩）、代赭、
水蛭（熬）、蠐螬（熬各貳兩）、大黃（參兩）
右柒味，擣篩為末，別擣桃仁如膏，乃合藥鍊蜜和為丸如梧桐子大，酒服伍丸，
日貳服。
治月水不通手足煩熱腹滿，默默不欲寐心煩方。
芎藭（伍兩半）、芒消、迆胡（各伍兩）、茯苓（貳兩）、
杏仁（伍合去皮尖雙仁熬）、大黃（壹斤）、蜀椒（去目閉口者汗）、水蛭（熬）、
蟲（去翅足熬各半兩）、桃仁（壹百枚去皮尖變仁熬）、蟲（熬）、
牡丹皮（各貳兩）、乾薑（陸兩）、葶藶子（伍合熬令紫色）
加壹拾肆味，擣篩為末，別擣桃仁杏仁如泥，鍊蜜和為丸如梧桐子大，空腹，
酒服柒丸，日參服，不知，稍增之。（此方與前柒熬丸同多參味）
治腰腹痛月水不通利方。
當歸（肆兩）、芎藭、人參、牡蠣（熬）、土瓜根、水蛭（熬各貳兩）、
蟲（去翅足熬）、丹砂（研）、烏頭（炮去皮）、乾漆（熬各壹兩）、
桃仁（伍拾枚去皮尖兩仁熬捌擣如泥）
右壹拾壹味擣篩為末，鍊蜜和丸如梧桐子大，空腹，酒服參丸，日參服。
治月閉不通不欲食方。
大黃（壹斤）、柴胡、芒消（各伍兩）、牡蠣（熬壹兩）、
葶藶子（貳兩熬令紫色別擣）、芎藭（貳兩半）、乾薑（參兩）、
蜀椒（汗壹  兩去目  閉口者）、茯苓（參兩半）、杏仁（伍合熬別擣如膏）、
蟲（熬去翅足）、水蛭（熬各半兩）、桃仁（柴拾枚去皮尖雙熬別擣如膏）
右壹拾參味，擣篩為末，和前件葶藶桃仁杏仁等脂，鍊蜜和為丸如梧桐子大，
飲服七丸，日再。（亦與七熬丸同多貳味）
治月水不通六七年或腫滿氣逆腹脹癥瘕，服此方數有神效大蟲丸方。
蟲（肆百枚去翅足熬）、水蛭（百枚熬）、蠐螬（壹升熬）、乾地黃、
牡丹皮、乾漆（熬）、土瓜根、芯藥、牛膝、桂心（各肆兩）、黃芩、牡蒙、
桃仁（熬去皮尖雙仁各參兩）、茯苓、海藻（各伍兩）、葶藶（伍合熬令紫色）、
吳茱萸（貳兩）
右壹拾柒味擣篩為末，別擣桃仁葶藶如脂，鍊蜜和為丸如梧桐子大，
酒服柒丸日參服。（千金有芒消人參）
治月水不通閉塞方
牛膝（壹斤）、麻子仁（參升蒸之）、土瓜（參兩）、桃仁（貳升熬去皮尖雙仁）
右肆味，以酒壹斗伍升漬伍宿，壹服伍合，漸增至壹升，日壹服，多飲益佳。
治婦人產後，風冷留血不去，停結月水閉塞方。
菴子、桃仁（去皮尖雙人熬）、麻子仁（碎各貳升）
右參味，以酒參斗合，煮至貳斗，壹服伍合，日參服稍加至壹升，佳。
治月水閉不通，結瘕，腹大如，短氣欲死，虎杖煎方。
虎杖（壹伯斤去頭腦洗去土暴燥切）、土瓜根汁、牛膝汁（各貳斗）
右參味，以水壹斛漬虎杖壹宿，明旦煎餘貳斗，內土瓜牛膝，汁攪令調，
於湯器中煎使如飴糖，酒服壹合，日貳夜壹服，當下，若病去，但令服盡。
治帶下月經閉不通方
大黃（陸兩）、朴消（伍兩）、桃仁（去皮尖及雙仁）、
蟲（去翅足各壹升並熬）
右肆味，擣篩為末，別擣桃仁如膏，以淳苦酒肆升，以銅鐺著火上煎減壹升，
內藥參校之，又減壹升，內朴消，煎如餳可止，丸如雞子，投壹升美酒中，
當宿不食服之，至日西下，或如豆汁，或如雞肝凝血蝦子，或如膏，此是病下也。
治月水不通陰中腫痛菖蒲湯方
菖蒲、當歸（各貳兩）、鉞白（切小壹升）、吳茱萸、阿膠（熬各壹兩）
右伍味，咀，以水玖升，煮取參升，內膠烊今盡，分為參服。

2=標題= 損傷第三（方七首）
治婦人因其夫陰陽過度，玉門疼痛，小便不通，白玉湯方。
白玉（貳兩半）、白朮、澤瀉（各貳兩）、肉蓯蓉、當歸（各伍兩）
右伍味，咀，先以水壹斗煮玉伍拾沸，去玉內藥，煎取貳升，分參服，
每服相去壹炊頃。治婦人傷丈夫，苦頭痛欲嘔心悶，桑白皮湯方。
桑白皮（半兩）、乾薑（壹紫）、桂心（伍寸）、大棗（貳拾枚擘）
右肆味，咀，以水貳大升，煮取捌合，分貳服。
（千金云以酒壹斗煮參肆沸去宰分溫服之適衣無令汗出）
治婦人嫁痛單行方   大黃（參分）
右壹味，切，以好酒壹升煮十沸，頓服。
治婦人小戶嫁痛連日方   芍藥（半兩）、生薑（切）、甘草（灸各參分）、
桂心（壹分）
右肆味，咀，以酒貳升煮參沸，去滓，適寒溫，分服。
治婦人小戶嫁痛單行方   牛膝（伍兩）
右壹味，切，以酒參升煮再沸，去滓，分參服。
治婦人小戶嫁痛方   烏賊魚骨（貳枚）
右壹味，燒成屑，以酒服方寸，日參服，立差。
治婦人妊身為夫所動欲死單行竹瀝汁方。
取淡竹斷兩頭節留中節以火燒中央，以器承兩頭得汁飲之，立差。
千金翼方卷第八

























1=標題= 千金翼方卷第九

傷寒上
論曰，傷寒熱病，自古有之，名賢濬哲，多所防禦，至於仲景，特有神功尋思旨趣，
莫測其致，所以醫人未能鑽仰，嘗見太醫療傷寒，惟大青知母等諸冷物投之，
極與仲景本意相反，湯藥雖，百無一效，傷其如此，遂披傷寒大論，鳩集要妙，
以為其方，行之以來，未有不驗，舊法方證，意義幽隱，乃令近智所迷，
覽之者造次難悟，中庸之士，絕而不思，故使閭里之中，歲致夭枉之痛，
遠想令人慨然無巳，今以方證同條，比類相附，須有檢討，倉卒易知，夫尋方之大意，
不過三種，一則桂枝，二則麻黃，三則青龍，此之三方，凡療傷，寒不出之也，
其柴胡等諸方，皆是吐下發汗後不解之事，非是正對之法，術數未，
深而天下名賢止而不學，誠可悲夫，又有僕隸卑下，冒犯風寒，天行疫癘，先被其毒，
憫之酸心，聊述茲意，為之救法，方雖是舊，弘之惟新，好古君子，嘉其博濟之利，
無嗤誚焉。

2=標題= 太陽病用桂枝湯法第一（伍拾柒證方伍首）
論曰，傷寒與病濕病及熱喝相濫，故敘而論之。太陽病發熱無汗而反惡寒，
是為剛。太陽病發熱汗出而不惡寒，是為柔。
（一云惡寒）太陽病發熱其沈細，是為。太陽病發其汗因致。
病者，身熱足寒，頸項強，惡寒，時頭熱面赤，目赤，獨頭動搖是為。
右件狀
太陽病而關節疼煩，其沈緩，為中濕。
病者一身盡疼煩，日晡，日晡即劇，刻此為風濕汗出所致也。
濕家之為病，一身盡疼發熱而身色似熏黃也。
濕家之為病，其人但頭汗出，而背強欲得被覆，若下之早，即嘁或胸滿，小便利，
舌上如胎，此為丹田有熱，胸上有寒渴欲飲則不能飲，而口燥也。濕家下之，
額上汗出微喘小便利者，死下利不止者，亦死。問曰，病風濕相搏，身體疼痛，
法當汗出而解，值天陰雨，溜下不止，師云此可發汗，而其病不愈者，何故，答曰，
發其汗，汗大出者，但風氣去，濕氣續在，是故不愈，若治風濕者，
發其汗微微似欲出汗者，則風濕俱去也。病人喘，頭痛鼻窒而煩，其大，自能飲食，
腹中獨和，無病，病在頭，中寒濕，故鼻窒，內藥鼻中，即愈。
右件濕狀
太陽中熱，暍是也，其人汗出惡寒身熱而渴也。太陽中暍，身熱疼重，而微弱，
此以夏月傷冷水，水行皮膚中也。太陽中暍，發熱惡寒，身重而疼痛，其弦細芤遲，
小便已洗然手足逆冷，小有勞熱，口前，開板齒燥，若發其汗，惡寒則甚，加溫針，
發熱益甚，數下之，淋復甚。
右件暍狀
太之為病，頭項強痛而惡寒。太陽病，其浮。太陽病，發熱汗出而惡風，
其緩為中風。太陽中風，發熱而惡寒。太陽病，三四日不吐下，見芤乃汗之。
夫病有發熱而惡寒者，發於陽也，不熱而惡寒者，發於陰也，發於陽者七日愈，
發於陰者六日愈以陽數七陰數六故也。太陽病，頭痛至七日以上，自愈者，
其經竟故也，若欲作再經者，針足陽明，使經不傳則愈。太陽病，欲解時從已盡未。
風家表解而不了了者，十二日愈。太陽中風，陽浮而陰濡，弱浮者熱自發，
濡弱者汗自出，濇濇惡寒淅淅惡風，翕翕發熱，鼻鳴乾嘔者，桂枝湯主之。
太陽病，發熱汗出，此為榮弱衛強，故使汗出，以救邪風，桂枝湯主之。
太陽病，頭痛發熱汗出惡風，桂枝湯主之。太陽病，項背強几几，而反汗出惡風，
桂枝湯主之。（木論云桂枝加葛根湯）太陽病，下之其氣上衝，可與桂枝湯，不衝，
不可與之。太陽病，三日已發汗吐下溫針而不解，此為壞病，桂枝湯復不中與也，
觀其證知犯何逆，隨證而治之。桂枝湯本為解肌，其人浮緊發熱無汗，不可與也，
常識此，勿令誤也。酒客不可與桂枝湯，得之則嘔，酒客不喜甘故也。喘家作桂枝湯，
加厚朴杏仁佳。服桂枝湯吐者，其後必吐膿血。太陽病，初服桂枝湯，而反煩不解者，
當先刺風池風府，乃郤與桂枝湯，則愈。太陽病，外證未解，
其浮弱當以汗解宜桂枝湯。太陽病，下之微喘者，表未解故也，
宜桂枝湯（一云麻黃湯）太陽病，有外證未解，不可下之，下之為逆，解外宜桂枝湯。
太陽病，先發汗不解而下之，其浮，不愈，浮為在外，而反下之，故令不愈，
今浮故在外，當解其外則愈，宜桂枝湯。病常自汗出，此為榮氣和衛氣不和故也，
榮行中，衛行外，復發其汗，衛和則愈。宜桂枝湯。病人藏無他病時發熱，
自汗出而不愈，此衛氣不和也，先其時發汗愈，宜桂枝湯。傷寒，不大便六七日，
頸痛有熱，與承氣湯，其大便反青，此為不在裏故在表也，當發其汗，頭痛者必衄，
宜桂枝湯。傷寒，發汗已解，半日許復煩，其浮數，可復發其汗，宜服桂枝湯。
傷寒，醫下之後，身體疼痛，清便自調，急當救表，宜桂枝湯。太陽病，
未解其陰陽俱停，必先振汗出而解，但陽微者先汗之而解，宜桂枝湯。太陽病未解，
熱結膀胱其人如狂，其血必血下，下者即愈，其外未解，尚未可攻，當先解其外，
宜桂枝湯。傷寒大下後復發汗，心下痞惡寒者，不可攻痞，當先解表，宜桂枝湯。
桂枝湯方
桂枝、芍藥、生薑（各貳兩切）、甘草（貳兩灸）、大棗（拾貳枚擘）
右伍味，咀，參味以水柒升，微火煮取參升，去滓，溫服壹升，
須臾飲熱粥壹升餘，以助藥力，溫覆令汗出壹時許益善，若不汗再服如前，
復不汗後服小促，其間令半日許參服，病重者，壹日壹夜乃差，當晬時觀之，
服壹劑湯病證猶在，當復作服之，至有不汗出，當服參劑乃解。太陽病，
發其汗遂漏而不止，其人惡風小便難，四肢微急難以屈伸，桂枝加附子湯主之，
桂枝中加附子壹枚，炮，即是。太陽病下之其促胸滿者，桂枝去芍藥湯主之，
若微寒者，桂枝去芍藥加附子湯主之，桂枝去芍藥中加附子壹枚，即是。太陽病，
得之八九日，如瘧，發熱而惡寒，熱多而寒少，其人不嘔，清便欲自可，一日再三發，
其微緩者為欲愈，微而惡寒者，此為陰陽俱虛，不可復吐下發汗也，
面色反有熱者，為未欲解，以其不能得汗出，身心當癢，桂枝麻黃各半湯主之。
桂枝（壹兩拾陸銖）、芍藥、生薑（切）、甘草（灸）、麻黃（去節各壹兩）、
大棗（肆枚擘）、杏仁（貳拾肆枚去皮尖兩仁者）右柒味，以水伍升，
先煮麻黃壹貳沸，去上，沬內諸藥煮取壹升捌合，去滓，溫服陸合，
本云桂枝湯參合麻黃湯參合併為陸合，頓服。服桂枝湯大汗出，若洪大，與桂枝湯，
其形如瘧，壹日再發汗出便解，宜桂枝貳麻黃壹湯方。
桂枝（壹兩拾柒銖）、麻黃（拾陸銖）、生薑（切）、芍藥（各壹兩陸銖）、
甘草（壹兩貳銖灸）、大棗（伍枚擘）、杏仁（拾陸枚去皮尖兩仁者）
右柒味，以水柒升煮麻黃壹貳沸，去上沬，內諸藥煮取貳升，去滓，溫服壹升，
日再服，本云桂枝湯貳分麻黃湯壹分合為貳升分貳服，今合為一方。
太陽病發熱惡寒，熱多寒少，微弱，則無陽也，不可發汗，桂枝二越婢一湯主之方。
桂枝、芍藥、甘草（灸）、麻黃（去節各捌銖）、生薑（壹兩參銖切）、
石膏（貳拾肆銖碎）、大棗（肆枚擘）
右柒味，以水伍升先煮麻黃一二沸，去上沬，內諸藥，煮取貳升，去滓，溫服壹升，
本云當裁為越婢湯桂枝合之飲壹升，今合為壹方桂枝湯貳分。服桂枝湯下之，
頸項強痛翕翕發熱無汗，心下滿微痛，小便不利，桂枝去桂，加茯苓白朮湯主之方。
茯苓、白朮（各參兩）
右於杜枝湯中惟除去桂枝壹味，加此貳味為湯，服壹升小便即利，
本云桂枝湯今去桂枝加茯苓白。

2=標題= 太陽病用麻黃湯法第二（壹拾陸證方肆首）
太陽病，或已發熱，或未發熱，必惡寒體痛嘔逆，陰陽俱緊為傷寒。
傷寒一日太陽弱，至四日太陰大。傷寒一日太陽受之，若靜為不傳，
頗欲嘔若躁煩數急者，乃為傳。傷寒其二陽不見，此為不傳。太陽病，
頭痛發熱身體疼，腰痛骨節疼，惡風無汗而喘，麻黃湯主之。太陽與陽明合病，
喘而胸滿，不可下也，宜麻黃湯。病十日已去，其浮細嗜臥，此為外解，
設胸滿脅痛，與小柴胡湯，浮者麻黃湯主之。太陽病浮緊，無汗而發熱，其身疼痛，
八九日不解，其表證仍在，此當發其汗，服藥微除其人發煩目暝增劇者，必衄衄乃解，
所以然者陽氣重故也，宜麻黃湯。浮而數者可發其汗，宜麻黃湯。傷寒浮緊，
不發其汗因致衄，宜麻黃湯。浮而緊，浮則為風，緊則為寒，風則傷衛，寒則傷榮，
榮衛俱病骨節煩疼，可發其汗，宜麻黃湯。太陽病下之微喘者，外未解故也，
宜麻黃湯。（壹云桂枝湯）
麻黃湯方
麻黃（去節參兩）、桂枝（貳兩）、甘草（壹兩灸）、
杏仁（柒拾枚去皮尖兩仁者）右肆味，以水玖升煮麻黃減貳升，去上沬，內諸藥，
煮取貳升半，去滓，溫服捌合，覆取微似汗，不須啜粥，餘如桂枝法。
太陽病，項背強几几，無汗惡風，葛根湯主之方。
葛根（肆兩）、麻黃（參兩去節）、桂枝、芍藥、甘草（灸各貳兩）、
生薑（參兩切）、大棗（拾壹枚擘）
右柒味，以水壹斗煮麻黃葛根，減貳升，去上沬，內諸藥，煮取參升，去滓，
分溫參服，不須與粥，取微汗。
太陽與陽明合病而自利葛根湯主之。（用上方一云用後葛根黃芩黃連湯）
不下利但嘔，葛根加半夏湯主之，葛根湯中加半夏半升，洗即是。
太陽病桂枝證醫反下之遂利不止，其促，表未解喘而汗出，宜葛根黃芩黃連湯方。
葛根（半斤）、甘草（貳兩灸）、黃芩、黃連（各參兩）
右肆（味以水捌升先煮葛根減貳升，內諸藥，煮取貳升，去滓分溫再服。

2=標題= 太陽病用青龍湯法第三（肆證方貳首）
太陽中風，浮緊發熱惡寒，身體疼痛不汗出而煩，大青龍湯主之，
若微弱汗出惡風者，不可服之，服之則厥，筋惕肉此為逆也方。
麻黃（去節陸兩）、桂枝（貳兩）、甘草（貳兩灸）、
杏仁（肆拾枚去皮尖兩仁者）、生薑（參兩切）、大棗（拾枚擘）、
石膏（如雞子大碎綿裹）右柒味，以水玖升，先煮麻黃，減貳升，去上沬，內諸藥，
煮取參升，去滓，溫服壹升，取微似汗，汗出多者溫粉粉之，壹服汗者，勿再服，
若復服，汗出多，亡陽逆虛，惡風，躁不得眠。傷寒浮緩，其身不疼，但重，
乍有輕時，無少陰證者，可與大青龍湯發之。（用上方）傷寒表不解，
心下有水氣欬而發熱或渴或利或噎，或小便不利，少腹滿或喘者，小青龍湯主之方。
麻黃（去節參兩）、芍藥、細辛、乾薑、甘草（灸）、桂枝（各參兩）、
五味子、半夏（各半升洗）
右捌味，以水壹斗，先煮麻黃，減貳升，去上沬，內諸藥，煮取參升，去滓，
溫服壹升，渴則去半夏加栝樓根參兩，微利者去麻黃加蕘花壹雞子大，熬令赤色，
噎者去麻黃加附子壹枚，炮，小便不利少腹  去麻黃加茯苓肆兩，
喘者去麻黃加杏仁半升，去皮。傷寒，心下有水氣，欬而微喘，發熱不渴，服湯已，
而渴者，此為寒去為欲解，小青龍湯主之。（用上方）

2=標題= 太陽病用柴胡湯法第四（壹拾伍證方柒首）
血弱氣盡，腠理開，邪氣因入與正氣相搏，在於脅下，正邪分爭，往來寒熱，
休作有時，嘿嘿不欲食飲，藏腑相連，其痛必下，邪高痛下，故使其嘔小柴胡湯主之，
服柴胡而渴者此為屬陽明，以法治之。得病六七日，遲浮弱，惡風寒，手足溫，
醫再三下之，不能食，其人脅下滿痛，目及身黃，頸項強，小便難，與柴胡湯後，
必下重本渴飲水而嘔，柴胡復不中與也，食穀者噦。傷寒四五日，身體熱惡風，
頸項強，脅下滿，手足溫，而渴，小柴胡湯主之。傷寒陽澀陰弦，法當腹中急痛，
先與小建中湯，不差，與小柴胡湯。（小建中湯見雜療門中）傷寒中風，有柴胡證，
但見一證便是，不必悉具也，凡柴胡湯證而下之，柴胡證不罷，復與柴胡湯解者，
必蒸蒸而振卻發熱汗出而解，傷寒五六日，中風往來寒熱，胸脅苦滿嘿嘿不欲飲食，
心煩喜嘔，或胸中煩，而不嘔，或渴或腹中痛或脅下痞堅或心下悸，小便不利，
或不渴，外有微熱或欬，小柴胡湯主之。
柴胡（八兩）、黃芩、人參、甘草（灸）、生薑（各三兩切）、半夏（半升洗）、
大棗（拾貳枚擘）右柒味，以水壹斗貳升，煮取陸升，去滓再煎溫服壹升，
日參若胸中煩不嘔者，去半夏人參加栝樓實壹枚，渴者去半夏加人參合前成四兩半，
腹中痛者，去黃芩加芍藥三兩，脅下痞堅者，去大棗加牡蠣陸兩，心下悸小便不利者，
去黃芩加茯苓肆兩，不渴外有微熱者，去人參加桂參兩，溫覆微發其汗，
欬者去人參大棗生薑加五味子半升乾薑貳兩。傷寒五六日，頭汗出，微惡寒，手足冷，
心下滿，口不欲食，大便堅，其細，此為陽微結，必有表復有裏，沈則為病在裏，
汗出亦為陽微假令純陰結，不得有外證，悉入在於裏，此為半在外半在裏，
雖沈緊不得為少陰，所以然者陰不得有汗，今頭大汗出，故知非少陰也，
可與柴胡湯，設不了了者，得屎而解。（用上方）傷寒十三日不解，胸脅滿而嘔，
日晡所發潮熱而微利，今反利者，故知醫以丸藥下之，非其治也，潮熱者實也，
先再服小柴胡湯，以解其外，後以柴胡加芒消湯主之方。
柴胡（貳兩拾陸銖）、黃芩、人參、甘草（灸）、生薑（各壹兩切）、
半夏（壹合）、大棗（肆枚擘）、芒硝（貳兩）右柒味，以水肆升，煮取貳升，去滓，
溫分再服，以解其外，不解更作。柴胡加大黃芒消桑螵蛸湯方。右以前柒味，
以水柒升，下芒消參合，大黃肆分，桑螵蛸伍枚，煮取壹外半去滓，溫服伍合，
微下即愈本云柴胡湯再服以解其外，餘貳升，加芒消大黃桑螵蛸也。傷寒八九日，
下之，胸滿煩驚，小便不利，譫語，一身不可轉側，柴胡加龍骨牡蠣湯主之方。
柴胡（肆兩）、黃芩、人參、生薑（切）、龍骨、牡蠣（熬）、桂枝、茯苓、
鈆丹（各壹兩半）、大黃（貳兩）、半夏（壹合半洗）、大棗（陸枚擘）
右壹拾貳味，以水捌升，煮取肆升，內大黃，切如雞子大，更煮壹兩沸，去滓，
溫服壹升，本云柴胡湯今加龍骨等。傷寒六七日，發熱微惡寒支節煩疼，
微嘔心下支結外證未去者，宜柴胡桂枝湯。發汗多亡陽狂語者，不可下，
以為可與柴胡桂枝湯，和其榮衛，以通津液，後自愈方。柴胡（肆兩）、黃芩、人參、
生薑（切）、桂枝、芍藥（各壹兩半）、半夏（貳合半洗）、甘草（壹兩灸）、
大棗（陸枚擘）
右玖味，以水陸升，煮取貳升，去滓，溫服壹升，
本云人參湯作如桂枝法加柴胡黃芩，復如柴胡法，今用人參作半劑。傷寒五六日，
其人已發汗而復下之，胸脅滿微結小便不利，渴而不嘔，但頭汗出，往來寒熱，而煩，
此為未解，柴胡桂枝乾薑湯主之方。
柴胡（捌兩）、桂枝（參兩）、乾薑（貳兩）、枯樓根（肆兩）、黃芩（參兩）、
牡蠣（貳兩熬）、甘草（貳兩灸）
右柴味，以水壹斗貳升，煮取陸升，去滓，更煎溫服壹升，
日貳服初服微煩汗出愈。太陽病，過經十餘日，反再三下之，後四五日，柴胡證續在，
先與小柴胡湯嘔止小安，其人鬱鬱微煩者為未解，與大柴胡湯下者止。
傷寒十餘日，邪氣結在裏，欲復，往來寒熱，當與大柴胡湯。傷寒發熱，汗出不解，
心中痞堅，嘔吐下利者，大柴胡湯主之，病人表裏無證，發熱七八日雖  浮數可下之，
宜大柴胡湯。方、柴胡（捌兩）、枳實（肆枚灸）、生薑（伍兩切）、黃芩（參兩）、
芍藥（參兩）、半夏（半升洗）、大（棘拾貳枚擘）
右柒味，以水壹斗貳升，煮取陸升，去滓，更煎溫服壹升，日參服，
壹方加大黃貳兩，若不加恐不名大柴胡湯。

2=標題= 太陽病用承氣湯法第五（玖證方肆首）
發汗後惡寒者，虛故也，不惡寒，但熱者，實也，當和其胃氣，宜小承氣湯。
太陽病未解，其陰陽俱停，必先振汗出而解，但陽微者，先汗出而解，陰微者，
先下之而解，宜承氣湯。（一云大柴胡湯）傷寒十三日，過經而譫語，內有熱也，
當以湯下之，小便利者，大便當堅，而反利，其調和者，知醫以丸藥下之，
非其治也，自利者，其當微厥今反和者，此為內實，宜承氣湯。太陽病，
過經十餘日，心下溫溫欲吐，而中痛，大便反溏，其腹微滿鬱鬱微煩，
先時自極吐下者，宜承氣湯。二陽併病，太陽證罷，但發潮熱，手足汗出，
大便難譫語者，下之愈，宜承氣湯。太陽病，三日，發其汗不解，蒸蒸發熱者，
調胃承氣湯主之。傷寒吐後腹滿者，承氣湯主之。太陽病，吐下發汗後微煩，小便數，
大便因堅，可與小承氣湯和之則愈。承氣湯方   大黃（肆兩）、厚朴（捌兩灸）、
枳實（伍枚灸）、芒消（參合）
右肆味，以水壹斗先煮貳味取伍升，內大黃更煮取貳升，去滓，內芒消更煎壹沸，
分再服，得下者止。
又方   大黃（肆兩）、厚朴（貳兩灸）、枳實（大者參枚灸）
右參味，以水肆，升煮取壹升貳合，去滓，溫分再服，初服譫語即止，
服湯當更衣，不爾盡服之。
又方   大黃（肆兩）、甘草（貳兩灸）、芒消（半兩）
右參味，以水參升煮取壹升，去滓，內芒消更壹沸，頓服，太陽病，不解，
熱結膀胱，其人如狂，血自下，下者即愈，其外不解尚未可攻，當先解其外，
外解少腹急結者，乃可攻之，宜桃核承氣湯方。
桃仁（伍拾枚去皮尖）、大黃（肆兩）、桂枝（貳兩）、甘草（貳兩灸）、
芒消（壹兩）右伍味，以水柒外，煮取貳升半，去滓，內芒消更煎壹沸，分溫參服。

2=標題= 太陽病用陷胸湯法第六（參拾壹證方壹拾陸首）
問曰病有結胸，有藏結，其狀何如，答曰，按之痛其寸口浮，關上自沈為結胸，
何謂藏結，曰如結胸狀，飲食如故，時下利，陽浮，關上細沈而緊，名為藏結，
舌上白胎滑者為難治，藏結者，無陽證，不往來寒熱，其人反靜，舌上胎滑者，
不可攻也，夫病發於陽，而反下之，熱入因作結胸，發於陰而反汗之，因作痞，
結胸者，下之早，故令結胸，結胸者，其項亦強，如柔狀下之即和宜大陷胸丸。
結胸證其浮大不可下之，下之即死。結胸證悉具煩躁者死。太陽病浮而動數，
浮則為風，數則為熱，動則為痛，數則為虛，頭痛發熱微盜汗出，而反惡寒，
其表未解，醫反下之，動數則遲，頭痛即眩胃中空虛，客氣動膈短氣躁煩，心中懊，
陽氣內陷，心下因堅，則為結胸，大陷胸湯主之，若不結胸，但頭汗出，
其餘無汗齊頸而還，小便不利，身必發黃。傷寒六七日結胸熱實沈緊，
心下痛按之如石堅，大陷胸湯主之。但結胸無大熱，此為水結在胸脅，頭微汗出，
大陷胸湯主之，太陽病重發汗而復下之，不大便五六日，舌上燥而渴，
日晡如小有潮熱，從心下至少腹堅滿而痛不可近，大陷胸湯主之，
若心下滿而堅痛者此為結胸，大陷胸湯主之。大陷胸丸方
大黃（捌兩）、葶藶子（熬）、杏仁（去皮尖兩仁者）、芒消（各半升）
右肆味，和擣取如彈丸壹枚，甘遂末壹錢匕白蜜壹兩水貳升合煮取壹升，
溫頓服壹宿，乃下。
大陷胸湯方   大黃（陸兩）、甘遂（末壹錢）、芒消（壹升）
右參味，以水陸升先煮大黃取貳升，去滓，內芒消煎壹兩沸內甘遂末，分再服，
壹服得快利止後服。
小結胸者，正在心下按之即痛，其浮滑，小陷胸湯主之。
黃連（壹兩）、半夏（半升洗）、栝樓實（大者壹枚）
右參味，以水陸升先煮栝樓取參升，去滓，內諸藥，煮取貳升，去滓，分溫參服。
太陽病貳參日，不能臥，但欲起者，心下必結，其微弱者，此本寒也，而反下之，
利止者必結胸，未止者四五日復重下之，此為挾熱利。太陽少陽併病而反下之，結胸，
心下堅下利不復止，水漿不肯下，其人必心煩。病在陽當以汗解，
而反以水噀之若灌之，其熱卻不得去，益煩，皮粟起，意欲飲水反不渴，
宜服文蛤散方。文蛤（伍兩）
右壹味，擣為散，以沸湯伍合和服壹方寸，若不差，與五苓散。
五苓散方   豬苓（拾捌銖去黑皮）、白朮（拾捌銖）、澤瀉（壹兩陸銖）、
茯苓（拾捌銖）、桂枝（半兩）
右伍味，各為散，更於臼中治之，白飲和服方寸，日參服，多飲煖水，汗出愈。
寒實結胸無熱證者，與三物小白散方。
桔梗（拾捌銖）、巴豆（陸鉗去皮心熬赤黑研如脂）、貝母（拾捌銖）
右參味，擣為散，內巴豆，更於臼中治之，白飲和服，強人半錢，羸者減之，
病在上則吐，在下則利，不利進熱粥一杯，利不止，進冷粥一杯，（一云冷水一杯）、
身熱皮粟不解欲引衣自覆，若以水噀之洗之，更益令熱卻不得出，當汗而不汗即煩，
假令汗出已腹中痛，與芍藥參兩如上法。
太陽與少陽併病，頭痛或眩冒如結胸，心下痞而堅，當刺肺俞肝俞大椎，
第一閒慎不可發汗，發汗即譫語，譫語則弦，五日譫語不止，當刺期門。
心下但滿，而不痛者，此為痞半夏瀉心湯主之。
半夏（半升洗）、黃芩、乾薑、人參、甘草（各參兩灸）、黃連（壹兩）、
大棗（拾貳枚擘）
右柒味，以水壹斗，煮取陸升，去滓，溫服壹升，日參服。
浮緊而下之，緊反入裏，則作痞，按之自濡，但氣痞耳。
太陽中風吐下嘔逆，表解乃可攻之，其人汗出，發作有時，
頭痛心下痞堅滿引脅下嘔即短氣，此為表解裏未和，十棗湯主之。方
芫花（熬）、甘遂、大戟（各等分）
右參味，擣為散，以水壹升伍合先煮大棗拾枚，取捌合，去棗強人內藥末壹錢，
羸人半錢，溫服平旦服，若下少不利者，明旦更服加半錢，得快下，糜粥自養。
太陽病發其汗，遂發熱惡寒，復下之，則心下痞，此表裏俱虛，
陰陽氣併竭無陽則陰獨復加燒針，胸煩，面色青黃膚，此為難治，
今色微黃手足溫者愈。心下痞，按之自濡，關上浮者，大黃黃連瀉心湯主之。
方   大黃（貳兩）、黃連（壹兩）
右貳味，以麻沸湯貳升漬之，須  去滓，分溫再服。（此方必有黃芩）
心不痞而復惡寒汗出者，附子瀉心湯主之。方
附子（壹枚炮別煮取汁）、大黃（貳兩）、黃連、黃芩（各壹兩）
右肆味，以麻沸湯貳升漬之，須  去滓，內附子汁分溫再服，本以下之故心下痞，
與之瀉心其痞不解，其人渴而口燥煩小便不利者，五苓散主之，
一方言忍之一日乃愈。（用上方）
傷寒汗出解之後，胃中不和，心不痞堅乾噫食臭，脅下有水氣腹中雷鳴而利，
生薑瀉心湯主之。方
生薑（肆兩切）、半夏（半升洗）、乾薑（壹兩）、黃連（壹兩）、人參、
黃芩、甘草（各參兩灸）、大棗（拾貳枚擘）
右捌味，以水壹斗，煮取陸外，去滓溫服壹升，日參服。
傷寒中風醫反下之，其人下利日數拾行，穀不化，腹中雷鳴，心下痞堅而滿，
乾嘔而煩不能得安醫見心下痞，為病不盡，復重下之，其痞益甚，此非結熱，
但胃中虛客氣上逆故使之堅甘草瀉，心湯主之。方
甘草（肆兩灸）、黃芩、乾薑（各參兩）、黃連（壹兩）、半夏（半升洗）、
大棗（拾廎枚擘）、一方有人參（參兩）
右陸味，以水壹斗，煮取陸升，去滓，溫服壹升，日參服。
傷寒服湯藥下利不止，心下痞堅，服瀉心湯，復以他藥下之利不止，醫以理中與之，
而利益甚，理中治中焦，此利在下焦，赤石脂禹餘湯主之。
方    赤石脂（壹斤碎）、太一禹餘（壹斤碎）
右貳味，以水陸升，煮取貳升，去滓分溫參服，若不止，當利小便。
傷寒吐下發汗虛煩，甚微，八九日心下痞堅，脅下痛氣上衝，
喉咽眩冒經動惕者，久而成痿。傷寒發汗吐下解後，心下痞堅，噫氣不除者，
旋復代赭湯主之。方
旋復花（參兩）、人參（貳兩）、生薑（伍兩切）、代赭（壹兩碎）、
甘草（參兩灸）、半夏（半升洗）、棗（拾貳枚擘）
右柒味，以水壹斗，煮取陸升，去滓，溫服壹升，日參服。
太陽病外證未除而數下之，遂挾熱，而利不止，心下痞堅，表裏不解，
桂枝人參湯主之。方
桂枝（肆兩別切）、甘草（肆兩灸）、白朮、人參、乾薑（各貳兩）
右伍味，以水玖升先煮肆味取伍升，去滓，內桂更煮取參升，去滓，溫服壹升，
日再，夜壹服。傷寒大下後復發其汗，心下痞惡寒者，表未解也，不可攻其痞，
當先解表，表解乃攻其痞，宜大黃黃連瀉心湯。（用上方）
病如桂枝證，頭項不強痛，微浮，胸中痞堅氣上衝喉咽不得息，此為胸有寒，
當吐之，宜瓜蒂散方。瓜蒂（熬）、赤小豆（各壹分）
右貳味，擣為散，取半錢，豉壹合，湯柒合漬之，須臾去滓，
內散湯中和頓服之，若不吐稍加之，得快吐止，諸亡血虛家，不可與瓜帶散。

2=標題= 太陽病雜療法第七（貳拾證方壹拾參首）
中風發熱六七日不解而煩，有表裏證，渴欲飲水，水入而吐，此為水逆，
五苓散主之。（方見結胸悶中）傷寒二三日心中悸而煩者，小建中湯主之。方
桂枝（參兩）、甘草（貳兩灸）、芍藥（陸兩）、生薑（參兩切）、
大（棗拾壹枚擘）、膠飴（壹升）
右陸味，以水柒升，煮取參升，去滓，內飴，溫服壹升嘔家不可服，以甘故也。
傷寒浮，而醫以火迫劫之，亡陽驚狂，臥起不安，
桂枝去芍藥加蜀漆牡蠣龍骨救逆湯主之。方
桂枝、生薑（切）、蜀漆（各參兩洗去）、甘草（貳兩灸）、牡蠣（伍兩熬）、
龍骨（肆兩）、大棗（拾貳枚擘）
右柒味，以水捌升先煮蜀漆減貳升，內諸藥，煮取參升，去滓，溫服壹升。
（一法以水壹斗貳升煮取伍升）
燒針令其汗，針處被寒核起而赤者，必發奔豚，氣從少腹上衝者，灸其核上一壯，
與桂枝加桂湯方。
桂枝（伍兩）、芍藥、生薑（各參兩）、大棗（拾貳枚擘）、甘草（貳兩灸）
右伍味，以水柒升煮取參升，去滓，溫服壹升，本云桂枝湯今加桂  伍兩，
所以加桂者，以能洩奔豚氣也。
火逆下之，因燒針煩躁者，桂枝甘草龍骨牡蠣湯主之方。
桂枝（壹兩）、甘草、龍骨、牡蠣（各貳兩熬）
右肆味，以水伍升，煮取貳升，去滓溫服捌合，日參服。
傷寒加溫針必驚。
太陽病六七日出表證續在，微而沈，反不結胸，其人發狂者，以熱在下焦，
少腹堅滿小便自利者，下血乃愈，所以然者，以太陽隨經瘀熱在裏故也，
宜下之以扺當湯。太陽病身黃沈結，少腹堅，小便不利者，為無血，
小便自利其人如狂者，血證諦也，扺當湯主之。
傷寒有熱少腹滿，應小便不利，今反利者，為有血也，當須下之，不可餘藥，
宜扺當丸。扺當湯方
大黃（貳兩破陸片）、桃仁（貳拾枚去皮尖熬）、蟲（去足翅熬）、
水蛭（各拾枚熬）
右肆味，以水伍升，煮取參升，去滓，溫服壹升，不下更服。
扺當丸方   大黃（參兩）、桃仁（貳拾伍枚去皮尖熬）、蟲（去足翅熬）、
水蛭（各貳拾枚熬）
右肆味，擣分為肆丸，以水壹升煮壹丸，取柒合，服晬時當下，不下更服。
婦人中風發熱惡寒經水適來，得七八日熱除，而遲，身涼胸脅下滿，如結胸狀，
譫語，此為熱入血室，當刺期門隨其虛實而取之。
婦人中風七八日，續得寒熱，發作有時，經水適斷者，此為熱入血室，其血必結，
故使如瘧狀發作有時，小柴胡湯主之。（方見柴胡湯門）
婦人傷寒發熱經水適來，晝日了了，暮則譫語如見鬼狀，此為熱入血室，
無犯胃氣及上二焦必當自愈。傷寒無大熱口燥渴而煩，其背微惡寒，白虎湯主之。
傷寒浮，發熱無汗，其表不解不可與白虎湯，渴欲飲水無表證，白虎湯主之。
傷寒浮滑，此以表有熱裏有寒，白虎湯主之方。
知母（陸兩）、石膏（壹斤碎）、甘草（貳兩灸）、粳米（陸合）
右肆味，以水壹斗煮米熟湯成，去滓，溫服壹升，日參服。
又方   知母（陸兩）、石膏（壹斤碎）、甘草（貳兩灸）、人參（參兩）、
粳米（陸合）
右伍味，以水壹斗煮米熟湯成，去滓，溫服壹升，日參服，
立夏後至立秋前得用之，立秋後不可服，春三月病常苦裏冷，白虎湯亦不可與之，
與之即嘔利而腹痛，諸亡血及虛家亦不可與白虎湯，得之則腹痛而利，但當溫之。
太陽與少陽合病自下利者，與黃芩湯，若嘔者，與黃芩加半夏生薑湯。
黃芩湯方   黃芩（參兩）、芍藥、甘草（各貳兩灸）、大棗（壹拾貳枚擘）
右肆味，以水壹斗煮取參升，去滓，溫服壹升，日再，夜壹服。
黃芩加半夏生薑湯方   半夏（半升洗）、生薑（壹兩半切）
右貳味，加入前方中即是。
傷寒胸中有熱，胃中有邪氣，腹中痛欲嘔吐，黃連湯主之方。
黃連、甘草（灸）、乾薑）、桂枝、人參（各參兩）、半夏（半升洗）、
大棗（拾貳枚擘）
右柒味，以水壹斗，煮取陸升，去滓，溫分伍服，晝參夜貳服，
傷寒八九日風濕相搏，身體疼朮不能自轉側，不嘔不渴下已浮而緊桂枝附子湯主之，
若其人大便堅小便自利，附子湯主之方
桂枝（肆兩）、附子（參枚炮）、生薑（參兩切）、大棗（拾貳枚擘）、
甘草（貳兩灸）
右伍味，以水陸升，煮取貳升，去滓，分溫參服。
朮附子湯方，於前方中去桂加白朮肆兩即是，壹服覺身痺。
半日許復服之盡，其人如冒狀勿怪，即是附子  併走皮中逐水氣未得除，
故使之耳，法當加桂肆兩，以大便堅小便自利，故不加桂也。
風濕相搏，骨節疼煩掣痛不得屈伸，近之則痛劇汗出短氣，小便不利，
惡風不欲去衣或身微腫，甘草附子湯主之。
甘草（貳兩灸）、附子（貳枚炮）、白朮（參兩）、桂枝（肆兩）
得微汗即止，能食汗止復煩者，將服伍合，恐壹升多者，後服陸柒合愈。
傷寒結代心動悸灸甘草湯主之方
甘草（肆兩灸）、桂枝、生薑（各參兩切）、麥門冬（去心半升）、
麻子仁（半升）、人參、阿膠（各貳兩）、大棗（參拾枚擘）、生地黃（壹斤切）
右玖味，以清酒柒升水捌升煮取參升，去滓，內膠消烊盡，溫服壹升，日參服。

2=標題= 陽明病狀第八（柒拾伍證方壹拾壹首）
陽明之為病，胃中寒是也。
問曰，病有太陽陽明，有正陽陽明，有微陽陽明，何謂也，答曰，
太陽陽明者脾約是也，正陽陽明者胃家實是也，微陽陽明者發其汗若利其小便胃中燥，
便難是也。問曰，何緣得陽明病，答曰太陽病發其汗，若下之，亡其津液，
胃中乾燥因為陽明不更衣而便難復，為陽明病也。問曰，陽明病外證云何，答曰，
身熱汗出而不惡寒但反惡熱，問曰，病有得之一日發熱惡寒者何，答曰然，雖二日，
惡寒自罷，即汗出惡熱也，曰惡寒何故自罷答曰陽明處中主土，萬物所歸，無所復傳，
故始雖惡寒，二日自止，是為陽明病。太陽初得病時，發其汗，汗先出復不徹，
因轉屬陽明。病發熱無汗，嘔不能食，而反汗出濈濈然，是為轉在陽明，
傷寒三日陽明大。病浮而緩手足溫，是為繫在太陰，太陰當發黃，小便自利者，
不能發黃，至七八日而堅，為屬陽明。傷寒傳繫陽明者，其人濈然後汗出。
陽明中風，口苦咽乾，腹滿微喘，發熱惡寒，浮若緊，下之則腹滿，小便難也。
陽明病，能食為中風，不能食為中寒。陽明病中寒不能食，而小便不利，
手足濈然汗出，此為欲作堅瘕也，必頭堅後溏，所以然者，胃中冷，水穀不別故也。
陽明病，初為欲食之，小便反不數，大便自調，其人骨節疼，翕翕如有熱狀，
奄然發狂，濈然汗出，而解，此為水不勝穀氣，與汗共并，堅者即愈。
陽明病，欲解時，從申盡戍。陽明病，不能食，下之不解，其人不能食，攻其熱，
必噦所以然者，胃中虛冷故也，其人本虛，攻其熱必噦。陽明病遲，
食難用飽飽即微煩頭眩者，必小便難，此欲作穀疸，雖下之，其腹必如故耳，
所以然者，遲故也。陽明病久久，而堅者，陽明病，當多汗，而反無汗，
其身如蟲行皮中之狀，此為久虛故也。冬陽明病反無汗，但小便利，二三日嘔而欬，
手足若厥者，其人頭必痛，若不嘔不欬手足不厥者，其人頭必痛，
若不嘔不欬手足不厥者，頭不痛。冬陽明病，但頭眩不惡寒，故能食而欬者，
其人咽必痛，若不欬者咽不痛。陽明病，浮而緊，其熱必潮，發作有時，
但浮者必盜汗出。陽明病，無汗，小便不利，心中懊，必發黃。陽明病，被火額，
上微汗出，而小便不利，必發黃。陽明病，口燥，但欲漱水，不欲咽者，必衄。
陽明病，本自汗出，醫復重發其汗，病已差，其煩不了了。此大便堅也，必亡津液，
胃中燥故令其堅，尚當問小便日幾行，若本日三四行，今日再行者，必知大便不久出，
今為小便數少，津液當還入胃中，故知必當大便也。夫病陽多者，熱下之則堅，
汗出多極，發其汗亦堅。傷寒嘔多，雖有陽明證不可攻也。陽明病，當心下堅滿，
不攻之，攻之遂利不止者，利止者愈。陽明病，合色赤，不可攻之，必發熱，
色黃者小便不利也。陽明病，不吐下而煩者，可與承氣湯。陽明病，其遲，
雖汗出不惡寒，其體必重，短氣腹滿而喘，有潮熱，如此者，其外為解，可攻其裏，
手足濈然汗出，此為已堅，承氣湯主之。若汗出多，而微惡寒，外為未解，其熱不潮，
勿與承氣湯，若腹，大而不大便者，可與小承氣，湯微和其胃氣，必令至大下。
陽明病，潮熱微堅，可與承氣湯，不堅勿與之。若不大便六十日，恐有燥屎，
欲知之法，可與小承氣湯，若腹中轉矢氣者，此為有燥屎，乃可攻之，若不轉矢氣者，
此但頭堅後溏，不可攻之，攻之必腹脹滿，不能食，欲食水者即噦，其後發熱者，
必復堅，以小承氣湯和之，若不轉矢氣者，慎不可攻之。夫實則譫語虛則鄭聲，
鄭聲者重語是也直視譫語喘滿者死，下利者亦死。陽明病，其人多汗，津液外出，
胃中燥，大便必堅，堅者則譫語，承氣湯主之。陽明病，譫語妄言，發潮熱，
其滑疾，如此者承氣湯主之，因與承氣湯壹升，中轉氣者，復與壹升，
如不轉氣者勿與之，明日又不大便，反微澀，此為裏虛為難治，不得復與承氣湯。
陽明病，譫語有潮熱，反不能食者，必有燥屎五六枚，若能食者，但堅耳，
承氣湯主之。陽明病，下血而譫語者，此為熱入血室，但頭汗出者，當刺期門，
隨其實而寫之，濈然汗出者則愈。汗出而譫語者，有燥屎在胃中，此風也，
過經乃可下之，下之若早，語言必亂，以表虛裏實，下之則愈宜承氣湯。傷寒四五日，
沈而喘滿，沉為在裏，而反發其汗，津液越出，大便為難，表虛裏實，久則語。
陽明病，下之，心中懊而煩，胃中有燥屎者，可攻，其人腹微滿頭堅後溏者，
不可下之，有燥屎者，宜承氣湯。病者五六日不大便，繞臍痛躁煩發作有時，
此為有燥屎故，使不大便也。病者煩熱汗出即解，復如瘧狀，日晡所發者屬陽明，
實者當下之，浮虛者當發其汗，下之，宜承氣湯，發汗，宜桂枝湯。
（方見桂枚湯門）大下後，六七日不大便，煩不解腹滿痛者，此有燥屎，所以然者，
本有宿食故也，宜承氣湯。病者小便不利，大便乍難乍易，時有微熱怫鬱不能臥，
有燥屎故也，宜承氣湯。得病二三日，弱無太陽柴胡證而煩心下堅，至四日雖能食，
以小承氣湯少與，微和之，令小安，至六日，與承氣湯壹升，不大便六七日，
小便少者，雖不大便，但頭堅後溏，未定成其堅，攻之必溏，當須小便利定堅，
乃可攻之，宜承氣湯。傷寒七八日，日中不了了睛不和，無表裏證，大便難微熱者，
此為實，急下之，宜承氣湯。陽明病，發熱汗多者，急下之，宜承氣湯。發汗不解，
腹滿痛，者急下之，宜承氣湯。腹滿不減，減不足言，當下之，宜承氣湯。
陽明與少陽合病而利不負者為順，滑而數者有宿食，宜承氣湯。
（方並見承氣湯門）陽明病，浮緊，咽乾口苦，腹滿而喘，發熱汗出，
不惡寒反偏惡熱，其身體重，發汗即躁，心中憒憒而反譫語，加溫針，必怵愓，
又煩躁不得眠，下之，胃中空虛客氣 動膈，心中懊，舌上胎者，梔子湯主之。
陽明病，下之其外有熱，手足溫，不結胸，心中懊，若飢不能食，但頭汗出，
梔子湯主之方。梔子（拾肆枚擘）、香豉（肆各綿裏）右貳味，以水肆升，
先煮梔子取貳升半，內豉煮取壹升半，去滓，分再服溫進，壹服得快吐止後服。
三陽合病，腹滿身重，難以轉側，口不仁，言語向經譫語遺尿，發汗則譫語，
下之則額上生汗，手足厥冷，白虎湯主之。（按諸本皆云向經不敢刊改）
若渴欲飲水，口乾舌燥者，白虎湯主之。（方見雜療中）若浮發熱，渴欲飲水，
小便不利，豬苓湯主之方。豬苓（去黑皮）、茯苓、澤瀉、阿膠、滑石（碎各壹兩）
右伍味，以水肆升先煮肆味取貳升，去滓，內膠烊消溫服柒合，日參服。
陽明病汗出多而渴者，不可與豬苓湯，以汗多胃中燥，豬苓湯復利其小便故也。
胃中虛冷，其人不能食者，飲水即噦。浮發熱，口乾鼻燥，能食者，即衄。
若浮遲表熱裏寒下利清穀，四逆湯主之方。
甘草（貳兩灸）、乾薑（壹兩半）、附子（壹枚生去皮破捌片）
右參味，以水參升，煮取壹升貳合，去滓，分溫再服，
強人可大附子壹枚乾薑參兩。陽明病，發潮熱，大便溏，小便自可，而胸脅滿不去，
小柴胡湯主之。陽明病，脅下堅滿，不大便而嘔，舌上胎者，可以小柴胡湯，上焦得，
通津液得下胃氣因和，身濈然汗出而解。陽明中風，浮大，而短氣，
腹都滿脅下及心痛，久按之氣不通鼻乾不得汗，其人嗜臥，一身及目悉黃，小便難，
有潮熱，時時噦，耳前後腫，刺之小差，外不解，病過十日續浮，與小柴胡湯，
但浮無餘證，與麻黃湯，不溺腹滿加噦不治。（方見柴胡湯門）陽明病，其遲，
汗出多而微惡寒，表為未解，可發汗，宜桂枝湯。陽明病，浮無汗，
其人必喘發汗即愈，宜麻黃湯。（方並見上）陽明病汗出，若發其汗，小便自利，
此為內竭，雖堅不可攻當須自欲大便，宜蜜煎導而通之，若土瓜根豬膽汁，皆可以導。
方蜜柒合   右壹味，內銅器中微火煎之，稍凝如飴狀，攪之勿令焦著，
欲可丸捻如指許長貳寸，當熱時，急作令頭銳，以內穀道中，
以手急抱欲大便時乃去之。又方 大豬膽壹枚，瀉汁，和少法醋，以灌穀道中如一食頃，
當大便出宿食惡物，已試甚良。陽明病發熱而汗出，此為熱越不能發黃也，但頭汗出，
其身無有，齊頸而還，小便不利，渴引水漿，此為瘀熱在裏身必發黃，茵蔯湯主之。
傷寒七八日，身黃如橘小便不利，其腹微滿，茵蔯湯主之。方
茵蔯（陸兩）、梔子（拾肆枚擘）、大黃（貳兩）
右參味，以水壹斗貳升先煮茵蔯減陸升，內貳味，煮取三升，去滓，分溫參服，
小便當利，溺如早莢沬狀，色正赤，壹宿黃從小便去。陽明證，其人喜忘，必有畜血，
所以然者，本有久瘀血，故令喜忘，雖堅大便必黑，扺當湯主之。
病者無表裏證，發熱七八日，雖浮數，可下之，
假令下已數不解而合熱消穀喜飢，至六七日不大便者，有瘀血，扺當湯主之，
若數不解而不下止，必挾熱便膿血。（方見雜療中）
食穀而嘔者屬陽明茱萸湯主之，方
吳茱萸（壹升）、人參（參兩）、生薑（陸兩切）、大棗（拾貳枚擘）、
右肆味，以水柒升，煮取貳升，去滓，溫服柒合，日參服，得湯反劇者，
屬上焦也。陽明病，寸口緩，關上小浮，尺中弱其人發熱而汗出復惡寒，
不嘔但心下痞，此為醫下之也，若不下，其人復不惡寒而渴者，為轉屬陽明，
小便數者，大便即堅，不更衣十日無所苦也，渴欲飲水者但與之，當以法救渴，
宜五苓散。（方見療痞門）陽微而汗出少者為自如，汗出多者為太過，
太過者陽絕於內亡津液，大便因堅。浮而芤，浮為陽，芤為陰，浮芤相摶，
胃氣則生熱，其陽則絕跌陽浮而澀浮則胃氣強，澀則小便數，浮澀相搏，大便即堅，
其脾為約，麻子仁丸主之方。
麻子仁（貳升）、芍藥、枳實（灸各捌兩）、大黃（壹斤）、厚朴（壹尺灸）、
杏仁（壹升去皮尖兩人者熬別作脂）
右陸味，蜜和丸如梧桐子大，飲服拾圓日參服，漸加以知為度。
傷寒發其汗，則身目為黃，所以然者，寒濕相摶，在裏不解故也，傷寒其人發黃，
梔子孽皮湯主之方。梔子（拾伍枚擘）、甘草、黃孽（拾伍分）
右參味，以水肆升，煮取貳升，去滓分溫再服。
傷寒瘀熱在裏，身體必黃，麻黃連翹赤小豆湯主之方
麻黃（去節）、連翹（各壹兩）、杏仁（參拾枚去皮尖）、赤小豆（一升）、
大棗（拾貳枚擘）、生梓白皮（切壹斤）、甘草（二兩灸）、一方生薑（貳兩切）
右柒味，以水壹斗煮麻黃壹貳沸，去上沫，內諸藥，煮取參升，去滓，溫服壹升。

2=標題= 少陽病狀第九（玖證）
少陽之為病，口苦咽乾目眩也。少陽中風兩耳無所聞，目赤胸中滿而煩，不可吐下，
吐下則悸而驚。傷寒病，弦細頭痛而發熱，此為屬少陽，少陽不可發汗，
發汗則譫語，為屬胃，胃和即愈，不和煩而悸。太陽病不解，轉入少陽，脅下堅滿，
乾嘔不能食飲，往來寒熱而未吐下，其沈緊，可與小柴胡湯，
若己吐下發汗溫針譫語胡證罷，此為壞病，知犯何逆，以法治之。三陽浮大上關止，
但欲寐，目合則汗。傷寒六七日，無大熱，其人躁煩，此為陽去入陰故也。
傷寒三日三陽為盡，三陰當受其邪，其人反能食而不嘔，此為三陰不受其邪。
傷寒三日少陽小欲已。少陽病欲解時從寅盡辰。
千金翼方卷第九
























1=標題= 千金翼方卷第十
傷寒下

2=標題= 太陰病狀第一（捌證方貳首）
太陰之為病，腹滿吐食不下，下之益甚，時腹自痛，胸下堅結。太陰病，浮，
可發其汗。太陰中風，四肢煩疼，陽微陰澀而長，為欲愈。太陰病，欲解時，
從亥盡丑。自利不渴者屬太陰，其藏有寒故也，當溫之，宜四逆輩。
傷寒浮而緩手足溫，是為繫在太陰，太陰當發黃，小便自利，利者不能發黃，
至七八日雖煩，暴利十餘行，必自止，所以自止者，脾家實，腐穢當去故也。
本太陽病，醫反下之，因腹滿時痛，為屬太陰，桂枝加芍藥湯主之，其實痛，
加大黃湯主之方。桂枝（參兩）、芍藥（陸兩）、生薑（參兩切）、甘草（貳兩灸）、
大棗（拾貳枚擘）
右伍味，以水柒升，煮取參升，去滓，分溫參服。
加大黃湯方   大黃（貳兩）右於前方中加此大黃貳兩即是。
人無陽證弱，其人續自便利，設當行大黃芍藥者減之，其人胃氣弱，易動故也。

2=標題= 少陰病狀第二（四拾伍證方壹拾陸首）
少陰之為病微細，但欲寐。少陰病，欲吐而不煩，但欲寐，五六日自利而渴者，
屬少陰虛，故引水自救，小便白者，少陰病形悉具，其人小便白者，
下焦虛寒不能制溲，故白也，夫病其陰陽俱緊而反汗出為陽，屬少陰，
法當咽痛而復吐利。少陰病，欬而下利譫語，是為被火氣劫故也，小便必，
難為強責少陰汗也。少陰病，細沈數，病在裏，不可發其汗。少陰病，
微不可發其汗，無陽故也，陽已虛尺中弱澀者，復不可下之。少陰病，
緊者至七八日下利，其暴微，手足反溫，其緊反去，此為欲解，
雖煩下利必自愈。少陰病，下利，若利止惡寒而踡手足溫者可治。少陰病，惡寒而踡，
時自煩欲去其衣被，不可治。少陰中風，其陽微陰浮，為欲愈。少陰病，欲解時，
從子盡寅。少陰病，八九日而一身手足盡熱，熱在膀胱，必便血。少陰病，其人吐利，
手足不逆反發熱，不死，不足者灸其少陰七壯。少陰病，但厥無汗，強發之必動血，
未知從何道出或從口鼻目出，是為下厥上竭，為難治。少陰病，惡寒踡而利，
手足逆者不治。少陰病，下利止而眩時時自冒者死。少陰病，其人吐利躁逆者死。
少陰病，四逆惡寒而踡，其不至，其人不煩而躁者死。少陰病，六七日其息高者死。
少陰病，微細沈，但欲臥汗出不煩，自欲吐，至五六日自利，復煩燥不得臥寐者死。
少陰病，始得之反發熱，反沈者，麻黃細辛附子湯主之。方
麻黃（貳兩去節）、細辛（貳兩）、附子（壹枚炮去皮破八片）
右參味，以水貳斗先煮麻黃減壹升，去上沫，內諸藥，者取三升，去滓，
溫服一升。
少陰病得之二三日，麻黃附子甘草湯，微發汗，以二三日無證，故微發汗方。
麻黃（二兩去節）、附子（一枚泡去皮破八片）、甘草（二兩灸）
右三味，以水七升先煮麻黃一二沸，去上，沬內諸藥，煮取二升半，去滓，
溫服八合。
少陰病，得之二三日以上，心中煩不得臥者，黃連阿膠湯主之方
黃連（四兩）、黃芩（一兩）、芍藥（二兩）、雞子黃（二枚）、陽膠（三挺）
右五味，以水六升先煮三味取二升，去滓，內膠烊盡，內雞子黃攪令相得，
溫服七合，日三服。
少陰病得之一二日，口中和其背惡寒者，當灸之，附子湯主之。
少陰病身體痛手足寒骨節痛沈者，附子湯主之方。
附子（二枚炮去皮破八片）、茯苓（三兩）、人參（二兩）、白（四兩）、
芍藥（三兩）
右五味，以水八升，煮取三升，去滓，分溫三服。
少陰病下利便膿血，桃花湯主之。
少陰病二三日至四五日，腹痛小便下利不止而便膿血者，以桃花湯主之方。
赤石脂（一斤一半完一半末）、乾薑（一兩）、粳米（一升）
右三味，以水七升先煮麻黃一二沸，去上沫，內諸藥，煮取二升半，去滓，
溫服八合。少陰病，得之二三日以上，心中煩不得臥者，黃連阿膠湯主之方。
黃連（四兩）、黃芩（一兩）、芍藥（二兩）、雞子黃（二枚）、阿膠（三挺）
右五味，以水六升先煮三味取二升，去滓，內膠烊盡，內雞子黃攪令相得，
溫服七合，日三服。少陰病得之一二日，口中和其背惡寒者，當灸之，附子湯主之。
少陰病身體痛手足寒骨節痛沈者，附子湯主之方。
附子（二枚炮去皮破八片）、茯苓（三兩）、人參（二兩）、白（四兩）、
芍藥（三兩）右五味，以水八升，煮取三升，去滓，分溫三服。
少陰病下利便膿血，桃花湯主之。
少陰病二三日至四五日，腹痛小便下利不止而便膿血者，以桃花湯主之方。
赤石脂（一斤一半完一半末）、乾薑（一兩）、粳米（一升）
右二味以水七升煮米熟湯成，去滓，溫取七合，內赤石脂末一方寸匕，一服止，
餘勿服。少陰病，下利便膿血者可刺。少陰病，吐利手足逆煩躁欲死者，茱萸湯主之。
（方見陽明門）少陰病，下利咽痛胸滿心煩豬膚湯主之方。豬膚（一斤）
右壹味，以水壹斗煮取五升，去滓，內白蜜壹升，
白粉五合熬香和令相得溫分六服。少陰病，二三日咽痛者，可與甘草湯，不差，
可與桔梗湯方。甘草 右壹味，以水參升，煮取壹升半，去滓，溫服七合，日再服。
桔梗湯方。桔梗（一大枚）、甘草（二兩）
右貳味，以水參升，煮取壹升，去滓，分溫再服。
少陰病，咽中傷生瘡，不能語言聲不出，苦酒湯主之方。
雞子（壹枚去黃內好上苦酒於殼中）、半夏（洗破如棗核十四枚）
右貳味，內半夏著苦酒中，以雞子殼置刀環中，安火上令三沸，去滓，
少少含嚥之，不差，更作三劑愈。少陰病，咽中痛，半夏散及湯，方。
半夏（洗）、桂枝、甘草（灸）
右參味，等分，各異擣，合治之白飲和服方寸匕，日三服，若不能散服者，
以水一升煎七沸，內散兩方寸，更煮三沸，下火令小冷，少少含嚥之，
半夏有毒不當散服。少陰病，下利，白通湯主之方。
附子（壹枚生去皮破八片）、乾薑（一兩）、鉞白（四莖）
右參味，以水參升，煮取壹升，去滓，分溫再服。
少陰病，下利微，服白通湯，利不止，厥逆無乾煩者，白通加豬膽汁湯主之方。
豬膽汁（一合）、人尿（五合）
右貳味，內前湯中，和令相得，溫分再服，若無膽，亦可用服湯，暴出者死，
微續者生。
少陰病，二三日不已，至四五日，腹痛小便不利，四肢沈重疼痛而利，此為有水氣，
其人或欬或小便不利或下利或嘔，玄武湯主之。方
茯苓、芍藥、生姜（各參兩切）、白木（貳兩）、附子（壹枚炮去皮破  片）
右伍味，以水捌升，煮取參升，去滓溫服柒合，欬者，
加伍味子半升細辛壹兩乾薑壹兩，小便自利者，去茯苓，下利者，去芍藥加乾薑貳兩，
嘔者，去附子加生薑足煎為半斤，利不止便膿血者，宜桃花湯。少陰病，下利清穀，
裏寒外熱手足厥逆，微欲絕，身反惡寒，
其人面赤或腹痛或乾嘔或咽痛或利止而不出，通四逆湯主之。方
甘草（貳兩灸）、附子（大者壹枚生去皮破捌片）、乾薑（參兩強人可肆兩）右參味，
以水參升，煮取壹升貳合，去滓，分溫再服，其即出者愈，面赤者，加生薑貳兩，
咽痛者去芍藥加桔梗壹兩，利止不出者，去桔梗加人參貳兩，病皆與方相應者，
乃加減服之。少陰病，四逆，其人或欬或悸，或小便不利，或腹中痛或洩利下重，
四逆散主之方。甘草（灸）、枳實（灸）、柴胡、芍藥（各拾分）
右肆味，擣為散，白飲和服方寸匕，日參服欬者加五味子乾薑各伍分，
兼主利悸者，加桂伍分，小便不利者，加茯苓伍分，腹中痛者，加附子壹枚，
炮洩利下重者，先以水伍升者薤白三升取三升，去滓，以散三方寸內湯中，
煮取一升半分溫再服。少陰病，不利六七日，欬而嘔渴，心煩不得眠，豬苓湯主之。
（方見陽明門）少陰病得之二三日，口燥咽乾，急下之，宜承氣湯。
少陰病利清水色青者，心下必痛，口乾燥者，可下之，宜承氣湯。
（一云大柴胡）少陰病六七日，腹滿不大便者，急下之，宜承氣湯。
（方見承氣中）少陰病，其沈者，當溫之，宜四逆湯。少陰病，其人飲食入則吐，
心中溫溫欲吐，復不能吐，始得之手足寒，弦遲，此中實，不可下也，當遂吐之，
若膈上有寒飲乾嘔者，不可吐，當溫之，宜四逆湯。（方見陽明門）少陰病，
下利微澀者即嘔，汗者必數更衣，反少，當溫其上灸之。（一云灸厥伍拾壯）

2=標題= 厥陰病狀第三（伍拾陸證方柒首）
厥陰之為病，消渴氣上撞，心中疼熱，飢而不欲食，甚者則欲吐蚘，下之不肯止。
厥陰中風，其微浮為欲愈，不浮為未愈。厥陰病，欲解時，從丑盡卯。厥陰病，
渴欲飲水者，與水飲之即愈。諸四逆厥者不可下之，虛家亦然。
傷寒先厥後發熱而利者，必止，見厥復利。傷寒始發熱六日，
厥反九日而下利厥利當不能食，今反能食，死為除中，食之黍餅不發熱者，
知胃氣尚在必愈，恐暴熱來出而復去也，後日之其熱續在，期之旦日夜半愈，
所以然者，本發熱六日，厥反九日復發熱，三日井前六日亦為九日，與厥相應，
故期之旦日夜半愈，後三日之，數其熱不罷，此為熱氣有餘，必發癰膿。
傷寒遲六七日，而反，與黃芩湯徹其熱，遲為寒，
與黃芩湯復除其熱腹中冷當不能食，今反能食，此為除中，必死。
傷寒先厥發熱下利必自止，而反汗出咽中強痛，其喉為痺。發熱無汗而利必自止，
便膿血便膿血者，其喉不痺。傷寒一二日至四五日厥者，必發熱前厥者必熱，
厥深熱亦深，厥微熱亦微，厥應下之而發其汗者，口傷爛赤。凡厥者，
陰陽氣不相順接便為厥，厥者手足逆者是。傷寒病厥五日，熱亦五日，設六日當復厥，
不厥者自愈，厥不過五日，以熱五日故知自愈。傷寒微而厥至七八日，
膚冷其人躁無安時，此為藏寒，蚘上入其膈，蚘厥者其人當吐蚘，令病者靜而復時煩，
此為藏寒蚘上入其膈故煩，須臾復止，得食而嘔又煩者，蚘聞食臭必出，
其人常自吐蚘，蚘厥者烏梅丸主之方。（又主久痢）
烏梅（參百枚）、細辛（陸兩）、乾薑（拾兩）、黃連（拾陸兩）、
當歸（肆兩）、蜀椒（肆兩汗）、附子（陸兩炮）、桂枝（陸兩）、人參（陸兩）、
黃蘗（陸兩）右壹拾味，異擣，合治之，以苦酒漬烏梅一宿，去核蒸之伍斗米下，
擣成泥，和諸藥令相得，臼中與蜜，杵千下丸如梧桐子大，先食飲服拾丸，日參服，
少少加至貳拾丸，禁生冷滑物臭食等。傷寒熱少微厥，稍頭寒嘿嘿不欲食，煩躁數日，
小便利色白者，熱除也得食其病為愈，若厥而嘔胸脅煩滿，其後必便血。
（稍頭一作指頭）病者手足厥冷，言我不結胸，少腹滿按之痛，此冷結在膀胱關元也。
傷寒發熱四日，厥反三日，復發熱四日，厥少熱多，其病當愈，四日至六七日不除，
必便膿血。傷寒厥四日，熱反三日，復厥五日，其病為進，寒多熱少，陽氣退故為進。
傷寒六七日，其數手足厥，煩躁陰厥不還者死。傷寒下利厥逆躁不能臥者死。
傷寒發熱下利，至厥不止者死。傷寒六七日不利，便發熱而利，其人汗出不止者死，
有陰無陽故也。傷寒五六日，不結胸腹濡虛復厥者，不可下之，下之亡血死。
傷寒發熱而厥七日下利者，為難治。傷寒促手足厥逆者，可灸之。傷寒滑而厥者，
其表有熱，白虎湯主之。（表熱見裏方見雜療中）手足厥寒為之細絕，
當歸四逆湯主之。方 當歸（參兩）、桂心（參兩）、細辛（參兩）、芍藥（參兩）、
甘草（貳兩灸）、通草（貳兩）、大棗（貳拾伍枚擘）右柒味，以水捌升，
煮取參升，去滓溫服壹升，日參服，若其人有寒，當歸四逆加吳茱萸生薑湯主之。
方 吳茱萸（貳兩）、生薑（捌兩切）
右前方中加此貳味，以水肆升清酒肆升和煮，取參升，去滓，分溫肆服。
大汗出，熱不去，拘急四肢疼，若下利厥而惡寒四逆湯主之。大汗出若火，下利而厥，
四逆湯主之。（方並見陽明門）病者手足逆冷乍緊者，邪結在胸中，
心下滿而煩飢不能食，病在胸中，當吐之，宜瓜蔕散（方見療痞中）傷寒厥而心下悸，
先治其水，當與茯苓甘草湯卻治其厥，不爾其水入胃必利，茯苓甘草湯主之。方
茯苓（貳兩）、甘草（灸壹兩）、桂枝（貳兩）、生薑（參兩）
右肆味，以水肆升，煮取貳升，去滓，分溫參服。
傷寒六七日，其人大下後，沈遲手足厥逆，下部不至，
咽喉不利唾膿血洩利不止，為難治，麻黃升麻湯主之。方
麻黃（去節貳兩半）、知母（拾捌銖）、萎蕤（拾捌銖）、黃芩（拾捌銖）、
升麻（壹兩陸銖）、當歸（壹兩陸銖）、芍藥、桂枝、石膏（碎綿襄）、乾薑、茯苓、
麥門冬（去心）、甘草（灸各陸銖）
右壹拾肆味，以水壹斗先煮麻黃貳沸，去上沫，內諸藥煮取參升，去滓，
分溫參服，壹炊間當汗出愈。
傷寒四五日，腹中痛若轉氣下趣少腹，為欲自利。
傷寒本自寒下，醫復吐之，而寒格更逆吐，食入即出，乾薑黃苓黃連人參湯主之。
方    乾薑、黃苓、黃連、人參（各參兩）
右肆味，以水陸升，煮取貳升，去滓，分溫再服。下利有微熱其人渴弱者自愈。
下利數，若微發熱汗出者自愈，設復緊，為未解。下利手足厥無，
灸之不溫反微喘者死，少陰負跌陽者為順。下利反浮數，尺中自，其人必清膿血。
下利清穀不可攻其表，汗出必脹。下利沈弦者下重，其大者為未止，
微弱數者為欲自止，雖發熱不死。下利沈而其人面少赤身有微熱，下利清穀，
必鬱冒汗出而解，其人微厥，所以然者，其面戴陽下虛故也。
下利反數而渴者今自愈，設不差，必清膿血，有熱故也。下利後絕手足厥，
晬時還手足溫者生，不還者死。傷寒下利日十餘行其人反實者死。下利清穀，
裏寒外熱汗出而厥，通四逆湯主之。（方見少陰門）熱利下重，白頭翁湯主之。
下利欲飲水者為有熱，白頭翁湯主之。方 白頭翁（貳兩）、黃蘗（參兩）、
黃連（參兩）、秦皮（參兩）右肆味，以水柒升，煮取貳升，去滓，溫服壹升，不差，
更服。下利腹滿身體疼痛，先溫其裏，乃攻其表，溫裏宜四逆湯，攻表宜桂枝湯。
（方並見上）
下利而譫語為有燥屎，小承氣湯主之。（方見承氣門）
下利後更煩按其心下濡者為虛煩也，梔子湯主之。（方見陽明門）
嘔家有癰膿不可治，嘔膿盡自愈。嘔而發熱，小柴胡湯主之。（方見柴胡門）
嘔而弱小便復利，身有微熱，見厥難治，四逆湯主之。（方見上）
乾嘔吐涎沫而復頭痛，吳茱萸湯主之。（方見陽明門）傷寒大吐，下之極虛復極汗者，
其人外氣怫鬱，復與其水以發其汗，因得噦，所以然者，胃中寒冷故也。
傷寒噦而滿者，視其前後知何部不利，利之則愈。

2=標題= 傷寒宜忌第四（十五章）
忌發汗第一
少陰病，細沈數病在裏，忌發其汗。浮而緊，法當身體疼痛，當以汗解，
假令尺中遲者，忌發其汗何以知然，此為榮氣不足，血氣微少故也。
少陰病，微忌發其汗無陽故也。咽中閉塞忌發其汗，發其汗即吐血氣微絕逆冷。
厥忌發其汗，發其汗即聲亂咽嘶舌萎。太陽病發熱惡寒，寒多熱少微弱，則無陽也，
忌復發其汗，咽喉乾燥者忌發其汗。亡血家忌攻其表，汗出則寒慄而振。
衄家忌攻其表，汗出必額上促急。汗家重發其汗，必恍惚心亂，小便已陰疼。
淋家忌發其汗，發其汗必便血。瘡家雖身疼痛忌攻其表，汗出則。
冬時忌發其汗，發其汗必吐利，口中爛生瘡欬而小便利，若失小便忌攻其表，
汗則厥逆冷。太陽病發其汗，因致。
宜發汗第二
大法春夏宜發汗。凡發汗欲令手足皆周，一時間益佳，不欲流離，
若病不解當重發汗，汗多則亡陽，陽虛不得重發汗也。凡服湯藥，發汗中病便止，
不必盡劑也。凡云宜發汗而無湯者，丸散亦可用，然不如湯藥也。凡浮者病在外，
宜發其汗。太陽病，浮而數者宜發其汗。陽明病，浮虛者宜發其汗。
陽明病，其遲汗出多而微惡寒者，表為未解，宜發其汗。太陰病，浮宜發其汗。
太陽中風，陽浮而陰濡弱，浮者熱自發，濡弱者，汗自出，濇濇惡寒，浙浙惡風，
翕翕發熱，鼻鳴乾嘔，桂枝湯主之。太陽頭痛發熱，身體疼腰痛骨節疼痛，
惡風無汗而喘，麻黃湯主之。太陽中風，浮緊，發熱惡寒，身體疼痛，
不汗出而煩躁，大青龍湯主之。少陰病得之二三日，麻黃附子甘草湯微發汗。
忌吐第三
太陽病，惡寒而發熱，今自汗出，反不惡寒而發熱，關上細而數，此吐之過也。
少陰病其人飲食入則吐，心中溫溫欲吐復不能吐，始得之，手足寒，弦運，
若膈上有寒，飲乾嘔，忌吐，當溫之。諸四逆病厥，忌吐虛家亦然。
宜吐第四
大法春宜吐。凡服吐湯中病便止，不必盡劑也。病如桂枝證，其頭項不強痛，
寸口浮，胸中痞堅上撞，咽喉不得息，此為有寒，宜吐之。病胸上諸實，
胸中鬱鬱而痛，不能食，欲使人按之而反有涎唾下利日十餘行，其反遲寸口微滑，
此宜吐之，利即止。少陰病，其人飲食入則吐心中溫溫欲吐，復不能吐，宜吐之。
病者手足逆冷乍緊，邪結在胸中，心下滿而煩，飢不能食，病在胸中，宜吐之。
宿食在上管，宜吐之。
忌下第五
咽中閉塞，忌下，下之則上輕下重，水漿不下諸外實忌下，下之皆發微熱，亡則厥。
諸虛忌下，下之則渴，引水易愈，惡水者劇。數者忌下，下之必煩利不止。
尺中弱澀者，復忌下。浮大，醫反下之，此為大逆。太陽證不罷忌下，下之為逆。
結胸證其浮大忌下，下之即死。太陽與陽明合病，喘而胸滿者忌下。
太陽與少陽合病，心下痞堅頸項強而眩忌下。凡四逆病厥者忌下，虛家亦然。
病欲吐者忌下。病有外證未解忌下，下之為逆。少陰病，
食入即吐心中溫溫欲吐復不能吐，始得之，手足寒，弦遲，此胸中實，忌下。
傷寒五六日，不結胸腹濡虛復厥者忌下，下之亡血則死。
宜下第六
大法秋宜下。凡宜下以湯，勝丸散。凡服湯下，中病則止，不必盡參服。陽明病，
發熱汗多者，急下之。少陰病得之二三日，口燥咽乾者，急下之。少陰病，五六日，
腹滿不大便者，急下之。少陰病，下利清水色青者，心下必痛，口乾者，宜下之。
下利三部皆浮，按其心下堅者，宜下之。下利遲而滑者，實也，利未欲止，
宜下之。陽明與少陽合病，利而不負者為順數而滑者有宿食，宜下之。問曰，
人病有宿食，何以別之，答日，寸口浮大按之反澀，尺中亦微而澀，故知有宿食，
宜下之。下利不欲食者，有宿食，宜下之。下利差，至其時復發，此為病不盡，
宜復下之。凡病腹中滿痛者為寒，宜下之。腹滿不減，減足言，宜下之。傷寒六七日，
目中不了了，睛不和，無表裏證，大便難，微熱者，此為實，急下之。雙弦而遲，
心下堅大而緊者，陽中有陰，宜下之。傷寒有熱而少腹滿應小便不利今反利此為血，
宜下之。病者煩熱汗出即解，復如瘧日脯所發者屬陽明，實者當下之。
宜溫第七
大法冬宜服溫熱藥。師曰，病發熱頭痛反沈，若不差，身體更疼痛，當救其裏，
宜溫藥四逆湯。下利腹脹滿身體疼痛，先溫其裏，宜四逆湯。下利遲緊，
為痛未欲止，宜溫之。下利浮大者，此為虛，以強下之故也，宜溫之，與水必噦。
少陰病下利微嘔者，宜溫之。自利不渴者屬太陰，其藏有寒故也，宜溫之。少陰病，
其人飲食入則吐，心中溫溫欲吐復不能吐，始得之，手足寒，弦遲，若膈上有寒，
飲乾嘔宜溫之。少陰病沈者，宜急溫之。下利欲食者，宜就溫之。
忌火第八
傷寒加火針必驚。傷寒浮，而醫以火迫劫之，亡陽必驚狂臥起不安。
傷寒其不弦緊而弱，弱者必渴，被火必譫語。太陽病，以火熏之不得汗，其人必躁，
到經不解，必清血。陽明病，被火額上微汗出，而小便不利，必發黃。少陰病，
欬而下利譫語，是為被火氣劫故也，小便必難，為強責少陰汗也。
宜火第九
凡下利穀道中痛，宜灸枳實，若熬鹽等熨之。
忌灸第十
微數之，慎不可灸，因火為邪則為煩逆。浮當以汗解，而反灸之，邪無從去，
因火而盛病，從腰以下必重而痺，此為火逆。浮熱甚而反灸之，此為實實以虛治，
因火而動，咽燥必唾血。
宜灸第十一
少陰病，一二日，口中和其背惡寒，宜灸之。少陰病吐利手足逆而不足，
灸其少陰七壯。少陰病下利微澀者即嘔，汗者必數更衣，反少者宜溫其上，灸之。
（一云灸厥陰伍拾壯）下利手足厥無，灸之主厥，厥陰是也，灸不溫反微喘者死，
傷寒六七日，其微手足厥煩躁，灸其厥陰，厥不還者死。促手足厥者宜灸之。
忌刺第十二
大怒無刺、新內無刺、大勞無刺、大醉無刺、大飽無刺、大渴無刺、大驚無刺、無刺
熇熇之熱無刺淥淥之汗，無刺渾渾之，無刺病與相逆者。上工刺未生，
其次刺其衰，工逆此者是謂伐形。
宜刺第十三
太陽病頭痛至七日自當愈，其經竟故也，若欲作再經者，宜刺足陽明，使經不傳則愈。
太陽病，初服桂枝湯而反煩不解，宜先刺風池風府，乃卻與桂枝湯則愈。
傷寒腹滿而譫語寸口浮而緊者，此為肝脾，名曰縱，宜刺期門。
傷寒發熱濇濇惡寒，其人大渴欲飲  漿者，其腹必滿而自汗出，小便利其病欲解，
此為肝乘肺，名曰橫，宜刺期門。陽明病，下血而譫語，此為熱入血室，
但頭汗出者刺期門，隨其實而寫之。太陽與少陽合病，心下痞堅，頸項強而眩，
宜刺大椎肺俞肝俞，勿下之。婦人傷寒懷身，腹滿不得小便加從腰以下重，
如有水氣狀，懷身七月，太陰當養不養，此心氣實，宜刺寫勞宮及關元，小便利則愈。
傷寒喉痺，刺手少陰，在腕當小指後動是也，針入參分補之。
少陰病下利便膿血者宜刺。
忌水第十四
發汗後飲水多者必喘，以水灌之亦喘。下利其浮大，此為虛，以強下之故也，
設浮華因爾腸鳴，當溫之，與水必噦。太陽病，小便利者為水多，心下必悸。
宜水第十五
太陽病發汗後，若大汗出，胃中乾燥煩不得眠，其人欲飲水，當稍飲之，
令胃氣和則愈。厥陰渴欲飲水，與水飲之即愈。嘔而吐膈上者，必思煮餅，急思水者，
與五苓散飲之，水亦得也。

2=標題= 發汗吐下後病狀第五（參拾證方壹拾伍首）
發汗後，水藥不得入口為逆。未持時，病人手自冒心，師因教試令欬而不即欬者，
此必兩耳無所聞也，所以然者，重發其汗，虛故也。發汗後身熱，又重發其汗，
胃中虛冷，必反吐也。大下後發汗，其人小便不利，此亡津液，勿治其小便，
利必自愈。病人數，數為熱，當消穀引食而反吐者，以醫發其汗，
陽氣微膈氣虛則為數，數為客熱不能消穀，胃中虛冷，故吐也。病者有寒復發其汗，
胃中冷，必吐蚘。（一云吐逆）發汗後重發其汗，亡陽譫語，其反和者不死，
服桂枝湯，汗出大煩渴不解，若洪大，與白虎湯。（方見雜療中）發汗後，
身體疼痛其沈遲，桂枝加芍藥生薑人參湯主之。
方、桂枝（參兩）、芍藥（四兩）、生薑（四兩切）、甘草（貳兩灸）、
大棗（拾貳枚擘）、人參（參兩）右陸味，以水壹斗貳升，煮取參升，去滓，
溫服壹升，本云桂枝湯令加芍藥生薑人參。太陽病，發其汗而不解，其人發熱，
心下悸頭眩身  而動振振欲擗地者，玄武湯主之。（方見少陰門）發汗後，
其人齊下悸欲作奔豚，茯苓桂枝甘草大棗湯主之。方、茯苓（半斤）、桂枝（肆兩）、
甘草（壹兩灸）、大棗（拾伍枚擘）
右肆味，以水壹斗先煮茯苓減貳升，內諸藥煮取參升，去滓，溫服壹升，日參服。
發汗過多以後，其人叉手自冒心，心下悸而欲得按之，桂枝甘草湯主之。
方    桂枝（四兩）、甘草（貳兩灸）
右貳味，以水升煮，取壹升，去滓，頓服即愈。
發汗浮而數復煩者，五苓散主之。（方見結  門中）
發汗後腹脹滿，厚朴生薑半夏甘草人參湯主之。方
厚朴（半斤灸）、生薑（半斤切）、半夏（半升洗）、甘草（貳兩灸）、
人參（壹兩）右伍味，以水壹斗，煮取參升，去滓，溫服壹升，日參服。
發其汗不解而反惡寒者，虛故也，芍藥甘草附子湯主之。方
芍藥、甘草（各參兩灸）、附子（壹枚炮去皮破六片）
右參味，以水參升，煮取壹升貳合，去滓，分溫參服。
不惡寒，但熱者，實也，當和其胃氣，宜小承氣湯。
（方見承氣湯門一云調胃承氣湯）
傷寒浮，自汗出，小便數，頗復微惡寒而腳攣急，反與桂枝欲攻其表，得之便厥，
咽乾煩躁吐逆，當作甘草乾薑湯以復其陽，厥愈足溫，更作芍藥甘草湯與之，
其腳即伸，而胃氣不和，可與承氣湯重發汗，復加燒針者，四逆湯主之，甘草乾薑湯。
方    甘草（四兩灸）、乾薑（貳兩）
右貳味，以水參升，煮取壹升，去滓，分溫再服。
芍藥甘草湯方   芍藥、甘草（灸各四兩）
右貳味，以水參升，煮取壹升半，去滓，分溫再服。
凡病若發汗若吐下若亡血無津液，而陰陽自和者，必自愈。
傷寒吐下發汗後，心下逆滿氣上撞胸起即頭眩，其沈緊，發汗即動經身為振搖，
茯苓桂枝白朮甘草湯主之方。茯苓（四兩）、桂枝（參兩）、白、甘草（灸各貳兩）
右肆味，以水陸升，煮取升，去滓，分溫參服。
發汗吐下以後，不解煩躁茯苓四逆湯主之。方
茯苓（四兩）、人參（壹兩）、甘草（貳兩灸）、乾薑（壹兩半）、
附子（壹枚生去皮破八片）
右伍味，以水伍升，煮取貳升，去滓，溫服柒合，日參服。
發汗吐下後，虛煩不得眠劇者反覆顛倒，心中懊梔子湯主之，若少氣，
梔子甘草湯主之，若嘔者，梔子生薑湯主之。（梔子湯方見陽明門）
子甘草湯方   於梔子湯中加甘草貳兩即是
梔子生薑湯方   於梔子湯中加生薑伍兩即是。
傷寒下後，煩而腹滿臥起不安，梔子厚朴湯主之。方
梔子（拾肆枚擘）、厚朴（肆兩灸）、枳實（肆枚灸）
右參味，以水參升半煮取壹升半，去滓，分貳服，溫進壹服，快吐止後服。
下以後，發其汗必振寒，又其微細，所以然者，內外俱虛故也，
發汗若下之煩熱中窒者，屬梔子湯證。
下以後復發其汗者，則晝日煩躁不眠，夜而安靜，不嘔不渴而無表證，
其沈微身無大熱，屬附子乾薑湯方。
附子（壹枚生去皮破捌片）、乾薑（壹兩）
右貳味，以水參升，煮取壹升，去滓，頓服即安。
太陽病，先下而不愈，因復發其汗，表裏俱虛，其人因冒冒家當汗出自愈，
所以然者，汗出表和故也，表和故下之。
傷寒醫以丸藥大下後，身熱不去微煩，梔子乾薑湯主之方。
梔子（拾肆枚擘）、乾薑（貳兩）
右貳味，以水參升半，煮取壹升半，去滓，分貳服溫進壹服，得快吐止後服。
浮數，法當汗出而愈，而下之，則身體重心悸者，不可發其汗，
當自汗出而解所以然者，尺中微，此裏虛須表裏實，津液自和，自汗出愈。
發汗以後不可行桂枝湯，汗出而喘無大熱，與麻黃杏子石膏甘草湯。
麻黃（肆兩去節）、杏仁（伍拾枚去皮尖）、石膏（半斤碎）、甘草（貳兩灸）
右肆味，以水柒升先煮麻黃一二沸，去上沫，內諸藥煮取參升，去滓溫服壹升本，
云黃耳杯。
傷寒吐下後七八日不解熱結在裏，表裏俱熱，時時惡風，大渴舌上乾燥而煩，
欲飲水數升，白虎湯主之。（方見雜療中）傷寒吐下後未解，不大便五六日至十餘日，
其人日脯所發潮熱，不惡寒猶如見鬼神之狀，劇者發則不識人循衣妄掇怵惕不安，
微喘直視，弦者生，澀者死，微者但發熱譫語，與承氣湯，若下者，勿復服。
大下後口燥者，裏虛故也。

2=標題= 霍亂病狀第六（壹拾證方參首）
問曰，病有霍亂者何也，答曰，嘔吐而利，此為霍亂。問曰，
病者發熱頭痛身體疼痛身體疼痛惡寒而復吐利，當屬何病，答曰，當為霍亂，
霍亂吐下利，止，復更發熱也。傷寒其微澀，本是霍亂，今是傷寒，
卻四五日至陰經上轉入陰當利，本素嘔下利者不治，若其人即欲大便，
但反失氣而不利者，是為屬陽明必堅，十二日愈，所以然者，經竟故也。下利後當堅，
堅能食者愈，今反不能食，到後經中頗能食，復一經能食過之，一日當愈，若不愈，
不屬陽明也，惡寒  微而復利，利止必亡血，四逆加人參湯主之。
方 四逆湯中加人參壹兩即是。霍亂而頭痛發熱身體疼痛熱多欲飲水，五苓散主之，
寒多不用水者，理中湯主之。方（五苓散見結胸門）
人參、乾薑、甘草（灸）、白朮（各參兩）
右肆味，以水捌升，煮取參升，去滓，溫服壹升，日參服，齊上築者為腎氣動，
去朮加桂肆兩，吐多者去朮加生薑參兩，下利多者復用朮悸者加茯苓貳兩，
渴者加朮至肆兩半，腹中痛者加人參至肆兩半，寒者加乾薑至肆兩半，
腹滿者去朮加附子壹枚，服藥後如食，須飲熱粥壹升，微自溫暖勿發揭衣被，
壹方蜜和丸如雞黃許大，以沸湯數合和壹丸，研碎溫服，日參夜貳，
腹中未熱益至參肆丸，然不及湯。吐利止而身體痛不休，當消息和解其外，
宜桂枝湯小和之。吐利汗出發熱惡寒四肢拘急手足厥，四逆湯主之，既吐且利，
小便復利，而大汗出下利清穀，裏寒外熱  微欲絕，四逆湯主之。吐已不斷汗出而厥，
四肢不解，微欲絕，通四逆加豬膽湯主之。方
於通四逆湯中加豬膽汁半合即是，服之其即出，無豬膽，以半膽代之。
吐利發汗，其人平而小煩，此新虛不勝穀氣故也。

2=標題= 陰易病已後勞復第七（柒證壹方四首附方六首）
傷寒陰易之為病，身體重少氣，少腹裏急，或引陰中拘攣，熱上衝胸，頭重不欲舉，
眼中生花，痂胞赤，膝脛拘急，燒禈散主之。方
婦人裏禈近隱處燒灰
右壹味，水和服方寸匕，日參，小便即利，陰頭微腫此為愈，大病已後勞復，
枳實梔子湯主之。方
枳實（參枚灸）、豉（壹升綿裏）、梔子（拾肆枚擘）
右參味，以酢漿柒升先煎取肆升，次內貳味煮取貳升，內豉煮五六沸，
去滓分溫再服，若有宿食，內大黃如博  子大五六枚，服之愈。
傷寒差已後更發熱，小柴胡湯主之，浮者以汗解之沈實（一作緊）、者以下解之。
大病已後腰以下有水氣，牡蠣澤瀉散主之。方
牡蠣（熬）、澤瀉、蜀漆（洗）、商陸、葶藶（熬）、海藻（洗）、
栝樓根（各等分）
右柒味，擣為散，飲服方寸匕日參服，小便即利。
傷寒解後，虛羸少氣，氣逆欲吐，竹葉石膏湯主之。方
竹葉（貳把）、半夏（半升洗）、麥門冬（壹升去心）、甘草（灸）、
人參（各貳兩）、石膏（壹斤碎）、粳米（半升）
右柒，以水壹斗，煮取陸升，去滓，內粳米熟湯成，溫服壹升，日參服。
大病已後，其人喜唾久久不了，胸上有寒，當溫之，宜理中丸，病人已解，
而日暮微煩者，以病新差，人強與穀，脾胃氣尚弱，不能消穀，故今微煩，損穀即愈。
雜方附   華佗曰，時病差後七日內，酒肉五辛油麵生冷滑房室，皆斷之，永差。
書生丁季受殺鬼丸方。虎頭骨（灸）、丹砂、真珠、雄黃、雌黃、鬼臼、曾青、女青、
皂莢（去皮子灸）、桔梗、蕪荑、白芷、芎藭、白、鬼箭（削取皮羽）、鬼督郵、
藜蘆、昌蒲（以上各貳兩）
右壹拾捌味，擣篩蜜和如彈丸大，帶之，男左女右。
劉次卿彈鬼丸方。雄黃、丹砂（各貳兩）、石膏（肆兩）、烏頭、鼠負（各壹兩）
右伍味，以正月建除日，執厭日亦得，擣為散，白蠟伍兩，銅器中火上消之，
下藥攪令凝丸如棟實，以赤穀裏壹丸，男左女右肘後帶之。
度瘴散方   麻黃（去節）、升麻、附子（炮去）、皮白（各壹兩）、細辛、乾薑、
防已、防風、桂心、烏頭（炮去）、皮蜀椒（汗）、桔梗（各貳分）
右壹拾貳味，擣篩為散，蜜貯之，山中所在有瘴氣之處，旦空腹飲服壹錢匕，
覆取汗病重稍加之。
老君神明白散方。白朮、附子（炮去皮各貳兩）、桔梗、細辛（各壹兩）、
烏頭（炮去皮肆兩）
右伍味，麤擣篩，絳囊盛帶之，所居里皆無病，若有得疫者，
溫酒朝壹方寸覆取汗得吐即差，或經三四日者，以參方寸匕，內伍升水中煮令沸，
分溫三服。太一流金散方  雄黃（參兩）、雌黃、羖羊角（各貳兩）、
礬石（壹兩燒令汁盡）、鬼箭（削取皮羽壹兩半）
右伍味，擣篩為散，以細密帛裏之，作參角絳囊，盛壹兩帶心前，
并桂門閤窗牖上，若逢大疫之年，以朔旦平明時以青布裏壹刀圭，中燒之，
有病者亦燒熏之，若遭毒螫者，以唾和塗之。務成子螢火丸，
主辟疾病惡氣百鬼虎狼蛇虺蜂蠆諸毒，五兵白刃盜賊凶害，
昔冠軍將軍武威太守劉子南從尹公受得此方，以永平十二年，
於北界與虜戰敗績士卒略盡，子南被圍，矢下如雨未至子南馬數尺，矢墮地，
虜以為神人，乃解圍而去，子南以方教子及諸兄弟為將者，皆未嘗被傷，累世祕之，
漢末青牛道士得之，以傳安定皇甫隆，隆以傳魏武帝，乃稍有人得之，故一名冠軍丸，
一名武威丸方。螢火、鬼箭（削取皮羽）、蒺藜（各壹兩）、雄黃、雌黃、
礬石（各貳兩燒汁盡）、羖半角、鍜  灰、鐵錘柄入鐵處（燒焦各壹兩半）右玖味，
擣篩為散，以雞子黃并丹雄雞冠壹具和之，如杏仁大，作參角絳囊，盛伍丸，帶左臂，
若從軍繫腰中勿離身，若家挂戶上，甚辟盜賊絕止也。
千金翼方卷第十



















1=標題= 千金翼方卷第十一
小兒

2=標題= 養小兒第一（合八十九條方二十首灸法二首論一首）
凡身在胎，一月胚，二月胎，三月有血，四有形體成，五月能動，六月諸骨具，
七月毛髮生，八月藏腑具，九月穀入胃，十月百神備，則生矣，生後六十日瞳子成，
能咳笑應和人，百五十日任成，能自反覆，百八十日髖骨成，能獨坐，
二百一十日掌骨成，能扶伏，三百日臏骨成，能立，三百六十日膝臏成，能行也，
若不能依期者，必有不平之處。兒初生落地，口中有血即當去之，不去者，
兒若吞之成痞病死，治兒生落地不作聲法，取煖水一盆灌浴之，須臾即作聲，
小兒始生即當舉之，舉之遲晚，則令中寒腹中雷鳴，先浴之然後乃斷臍，
斷臍當令長至足跌，短則中寒令腹中不調，當下痢，若先斷臍後浴之，則令臍中水，
中水則發腹痛，若臍中水及中冷，則腹絞痛天啼呼，面目青黑，此是中水之過，
當灸粉絮以熨之，不時治護臍，至腫者當隨輕重，重者便灸之乃可至八九十壯，
輕者臍不大腫但出汁，時時啼呼者，但擣當歸末粉傳之，灸粉絮日日熨之，
至百日乃愈，以啼呼止為候，若兒尿清者冷也，與臍中水同。凡初生斷兒臍，
當令長六寸，臍長則傷肌，臍短則傷藏，不以時斷臍若臍汁不盡者，即自生寒，
令兒風臍也。裹臍法   椎治帛令柔軟方四寸，新綿厚半寸，與帛等合之，調其緩急，
急則令兒吐兒生二十日乃解視臍，若十許日兒怒啼似衣中有刺者，
此或臍燥還刺其腹，當解之易衣，更裏臍時，當閉戶不帳，然火左右，令帳中溫煖，
換衣亦然，仍以溫粉粉之，此謂冬之時寒，也若臍不愈燒絳帛末作灰粉之，
若過一月臍有汁不愈，燒蝦灰治末粉臍中，日三四度，若臍未愈，乳兒太飽，
令兒風臍也。兒新生，不可令衣過厚熱，令兒傷皮膚肌肉，血發雜瘡及黃，
凡小兒始生，肌膚未成不可暖衣，暖衣則令筋骨緩弱，宜時見風日，若不見風日，
則令肌膚脆軟便易中傷，皆當以故絮衣之，勿用新綿也，天和暖無風之時，
令母將兒於日中嬉戲，數令見風日，則血凝氣剛肌肉牢密，堪耐風寒，不致疾病，
若常藏在幃帳中，重衣溫暖，譬猶陰地之草，不見風日，軟脆不堪當風寒也。
兒生十日始得哺，如棗核大二十日倍之，五十日如彈丸大，百日如棗大，
若乳汁少不從此法，當用意少少增之，若三十日乃哺者，令兒無疾，
兒若早哺之及多者，令兒頭面身體喜生瘡，差而復發，亦令兒弱難食。
小兒生滿三十日乃當哺之，若早哺之，兒不勝穀氣，令兒病，則多肉耗，
三十日後雖哺勿多，若不嗜食，勿強與，強與不消，復成疾病，哺乳不進者，
腹中皆有痰澼也，當以四物紫丸微下之，節哺乳數日，便自愈也。
小兒寒熱亦皆當爾要當下之然後乃差。凡乳母乳兒，當先以手極挼散其熱，
勿令乳汁奔出，令兒咽奪其乳，令得息息已復乳之，如是，十反五反，
視兒飢飽節度，知一日之中幾乳而足，以為常，又常捉去宿乳。兒若臥，
乳母當臂枕之，令乳與兒頭平乃乳之，如此，令兒不噎，母欲寐，則奪其乳，
恐填口鼻，又不知飢飽也。兒生有胎寒則當腹痛，痛者偃啼，時吐，
或腹中如雞子黃者，按之如水聲便沒，沒已復出，此無所苦爾，
宜早服當歸圓黃耆散即愈。（當歸圓方見千金方中黃耆散方本闕）凡乳兒不欲大飽，
飽則令吐，凡候兒吐者，是乳太飽也，當以空乳乳之即消，夏若不去熱乳，令兒嘔逆，
冬若不去寒乳，令兒欬痢，母新房，以乳兒，令兒羸瘦，交脛不能行。母患熱以乳兒，
令兒變黃不能食。母怒以乳兒，令兒喜驚發氣疝，又令兒止氣癲狂，母新吐下，
以乳兒，令兒虛贏。母醉以乳兒，令兒身熱腹。凡小兒不能哺乳當服紫丸下之。
凡浴小兒湯，極須令冷熱調和，冷熱失所，令兒驚，亦致五藏疾。凡兒冬不可久浴，
浴久則傷寒，夏不可久浴，浴久則傷熱。凡兒又不當數浴，背冷則令發，若不浴，
又令兒毛落。小兒生死，治之法，當候視兒口中懸癰前上上有赤胞者，
以指擿取決令潰，以少綿拭去，勿令血入咽，入咽殺兒，急急慎之。
凡兒生三十二日一變，六十四日再變，變且蒸，九十六日三變，百二十八日四變，
變且蒸，百六十日五變，百九十二日六變，變且蒸，二百二十四日七變，
二百五十六日八變，變且蒸，二百八十八日九變三百二十日十變，變且蒸，
積三百二十日小蒸畢後，六十四日大蒸，蒸後六十四日，復大蒸蒸後百二十八日，
復大蒸積五百七十六日，大小蒸畢。凡變者上氣蒸者體熱，
凡蒸平者五日而衰遠者十日而衰，先變蒸五日，後五日為十日之中，熱乃除爾。
兒生三十二日一變，二十九日先期而熱，便治之如法，
至三十十六七日蒸乃畢爾恐不解了故重說之，
審計變蒸之日當其時有熱微驚不得灸刺也，得服藥及變且蒸之時，不欲驚動，
勿令傍多人，兒變蒸時，或早或晚不如法者，多兒變蒸時壯熱不欲食，食吐，
若有寒加之，即寒熱交爭，腹腰夭啼不止，熨之當愈也。凡小兒身熱亂汗出者，
蒸之候也。兒變蒸時，目白者重，者黑者微變蒸畢，目精明矣。
兒上脣頭小白起如死魚目珠子者，蒸候也，初變蒸時有熱者，服黑散發汗，
熱不止紫丸，熱差便止，勿復與丸，自當有餘熱變蒸盡，
乃除爾。兒身壯熱而耳冷，髖亦冷者，即是蒸候，慎勿治之，兒身熱髖耳亦熱者病也，
乃須治之。紫圓治小兒變蒸發熱不解，并挾傷寒，溫壯汗後熱不歇，及腹中有痰澼，
哺乳不進，乳則吐食先寒熱方。代赭石、赤石脂（各壹兩）、
巴豆（參拾枚去皮心熬）、杏仁（伍拾枚去皮尖熬）
右肆味，末之巴，豆杏仁別擣為膏，和更擣二千杵當自相得，若硬入少蜜同擣，
密器中收之三十日，兒服如麻子一圓與少乳汁令下，食頃後與少乳勿令多，至日中，
當小下熱除，若未全除，明旦更與一丸，百日兒服如小豆一九，
以此準量增減夏月多熱，令發疹，二三十日一服佳，此丸無所不治，雖下，不虛人。
黑散治小兒變蒸中挾時行溫病，或非變蒸時而得時行方。
麻黃（去節）、杏仁（去皮尖熬各半兩）、大黃（壹分）
右參味擣為散，一月兒服小豆大一枚，以乳汁和服抱令得汗，汗出溫粉粉之，
勿使見風，百日兒服如棗核大小量之。相兒命長短法 兒生枕骨不成者，能言而死。
膝骨不成者，能倨而死。掌骨不成者，能扶伏而死。踵骨不成者，能行而死。
臏骨不成者，能立而死。生身不收者死。魚口者死。股間無生肉者死。順下破者死。
陰不起者死。囊下白者死赤者死。相法甚博略述十數條而已 兒初生額上有旋毛者，
早貴妨父母。兒初生陰大而與身色同者，成人。兒初生叫聲連延相屬者壽，
聲絕而復揚急者不壽。兒初生汗血者多厄不壽。兒初生目視不正，數動者大非佳人。
兒初生自開目者不成人。兒初生通身軟弱，如無骨者，不成人。
兒初生髮稀少者強不聽人。兒初生臍小者不壽。
兒初生早坐早行早語早齒生皆惡性非佳人。兒初生頭四破者不成人。
兒初生頭毛不周匝者不成人。啼聲散不成人。啼聲深，不成人。汗不流不成人。
小便凝如脂膏，不成人。常搖手足者，不成人。無此狀候者皆成人也。
兒初生臍中無血者好。下縫通達而黑者壽。鮮白長大者壽。論曰，
兒三歲以上十歲以下，觀其性氣高下，即可知其夭壽大略，兒小時識悟通過人者多夭，
則項託顏回之流是也小兒骨法成就，威儀迴轉遲舒，稍費人精神雕琢者壽，
其預知人意迴旋敏速者亦天，則楊脩乳融之流是，也由此觀之，夭壽大略可知也，
亦由梅花早發不歲寒，甘菊晚榮終於年事，是知晚成者壽之兆也。
凡小兒之有三種，有風，有驚，有食，然風驚兒初生時時有爾，
十人之中未有一二是食者，凡是先寒後熱發者，皆是食也，驚當按圖灸之，
風當與豚心湯下之，食當下乃愈，紫丸佳。凡小兒所以得風者，
緣衣暖汗出風因而入也，風者，初得之時先屈指如數乃發作，此風也，驚者，
起於驚怖先啼乃發作，此驚也，驚微者急持之，勿復更驚之，或自止也，
其先不哺乳吐，而變熱後發，此食也，早下之則差，四味紫丸逐澼飲最良，
去病速而不虛人，赤丸差駛，病重煮當用之，小兒衣寒薄，
則腹中乳食不消其大便皆酢臭，此欲為癖之漸也，便將紫丸以微消之，服法先從少起，
常令大便稀，勿使大下也，稀後便漸減之，矢不酢臭乃止藥，
驚但灸及摩生膏不可下也，驚心氣不定，下之內虛，益令甚爾，驚甚者，
特為難治，故養小兒常當慎驚，勿令聞大聲，抱持之間當安徐，勿令怖也又天雷時，
須塞其耳，但作餘小聲以亂之也，凡小兒微驚者，以長血，但不欲大驚，
大驚乃灸驚。小兒有熱，不欲哺乳，臥不安又數驚，此之初也，服紫丸便愈不差，
更服之，兒立夏後有病，治之，慎勿妄灸，不欲吐下，但以除熱湯浴之除熱散粉之，
除熱赤膏摩之，又臍中以膏塗之，令兒在涼處，勿禁水漿，常以新水飲之，
兒眠時小驚者，一月一以紫九下之，減其盛氣，令兒不病也。小兒氣盛有病，
但下之必無所損，若不時下，則將成病，固難治矣。凡下四味紫丸最善，雖下不損人，
足以去疾爾，若四味紫丸不時下者，當以赤丸下之，赤丸不下，當更倍之，
若已下而餘熱不盡，當按方作龍膽湯稍稍服之，并摩赤膏。凡小兒冬月下無所畏，
夏月下難差，然有病者不可不下，下後腹中當小脹滿故當節哺乳數日，不可妄下，
又乳哺小兒，常令多少有常劑兒漸大，當稍稍增之，若減少者，此腹中已有小不調也，
便微服藥停哺，但與乳，甚者十許日，微者五六日止哺，自當如常，
若不肯哺而欲乳者，此是有癖，為疾重要，當下之，無不差者，不下則致寒熱，
或反吐而發或更致下痢，此皆病重不早下之所為也，為難治，但先治其輕時，
兒不耗損而病速愈。凡小兒屎黃而臭者，此腹大有伏熱，宜微將服龍膽湯，
若白而酢者，此挾寒不消也，當服紫圓，微者少與藥令內消，甚者小增，令小下，
皆須節乳哺數日，令胃氣平和，若不節乳哺，則病易復，復下之，則傷其胃氣，
令腹脹滿，再三下之尚可，過此傷矣。凡小兒有癖，其大必發，此為食，
下之便愈，當候掌中與一二指，不可令起而不時下，致於發，則難治也，
若早下之，此終不起也，在掌中尚可早治，若至指，則病增也。
凡小兒腹中有疾生則身寒熱，寒熱則血動，血動則心不定，心不定則易驚，
驚則發速也。龍膽湯治小兒出腹血盛實，寒熱溫壯四肢驚掣，發熱大吐者，
若已能進哺中食實不消，壯熱及變蒸不解，中客人鬼氣并諸驚方悉主之，
十歲以下小兒皆服之，小兒龍膽湯第一此是出腹嬰兒方，若日月長大者，
以次依此為例若必知客忤及魅氣者，可加人參當，各如龍膽多少也，一百日兒加半分，
二百日加一分，一歲兒加半兩，餘藥皆準爾。
龍膽、釣藤、柴胡（（去苗）、黃苓、桔梗、芍藥、茯神、甘草（灸各壹分）、
蜣蜋（貳枚灸）、大黃（壹兩）
右壹拾味，咀，以水貳升煮取五合為一齊也，取之如後節度，藥有虛實，
虛藥宜足數合水也，兒生一日至七日分一合為三服，
兒生八日至十五日分一合半為三服，兒生十六日至二十日分二合為三服，
兒生二十日至三十日分三合為三服，兒生三十日至四十日盡，以五合為三服，
十歲亦準此，皆溏下即止，勿復服也。治少小心腹熱除熱丹參赤膏方
丹參、雷丸、芒消、戎鹽、大黃（各參兩）右伍味，切，
以苦酒半升浸四種一宿以成，鍊豬脂一斤，煎三上三下，去滓，內芒消，
膏成以摩心下，冬夏可用一方，但丹參雷丸。治少小新生肌膚幼弱，喜為風邪所中，
身體壯熱，或中大風，手足驚掣，五物甘草生摩膏方。
甘草（灸）、防風（各壹兩）、白（貳拾銖）、雷丸（貳兩半）、
桔梗（貳拾銖）
右伍味，切，以不中水豬肪壹斤，微火煎為膏，去滓，取彈丸大一枚，
灸手以摩兒百過，寒者更熱熱者更寒，小兒無病早起，常以膏摩上及手足心，
甚辟風寒。礬石圓主小兒胎寒偃啼驚臚脹滿不嗜食大便青黃，并治大人虛冷內冷，
或有實不可吐下方。
馬齒礬石（壹斤燒半日）
右壹味，末之，棗膏和圓，大人服如梧子二枚，日三服，小兒減之，以意增損，
以腹中溫暖為度，有實亦去，神良。小兒客忤慎忌法 凡小兒衣裳綿中，不得令有頭髮，
履中亦然。凡白衣青帶青衣白帶者，皆令兒中忤。諸遠行來馬汗未解，行人未澡洗，
及未易衣而見兒者，皆中客忤，見馬及馬上物馬氣皆忌之。小兒中客之為病，
吐下青黃汁，腹中痛及反倒偃側似狀，但目不上插，少睡面色變五色，弦急，
若失時不治，小久則難治，治之法。以水和豉擣令熟，丸如雞子大，
以轉摩兒$4上及手足心各五遍，又摩心腹臍上下行轉摩之，食頃破視，
其中有細毛棄圓道中，病愈矣。若吐不止，灸手心主間使大都隱白三陰交各三炷。
又可用粉丸如豉法，並用唾之，唾之如左日。摩家公，摩家母，摩家兒若客忤，
從我始扁鵲雖良不如善唾良，唾訖棄丸於道中。又方  取一刀橫著上，
解兒衣撥其心腹訖，取刀持向兒$5之唾，以刀擬向心腹，日啡啡，日煌煌，
日出東方，背陰向陽，葛公葛毋，不知，何公子來不視去不顧，
過與生人忤梁上塵天之神，戶下二鬼，所經大刀環犀，對君二七唾，客愈兒驚，
唾啡啡如此二七，啡啡每唾以刀擬之，當三遍乃畢，用豉丸一，如上法五六遍訖，
取此丸破看，其中有毛，棄丸於道中即愈矣。治小兒卒客忤法   取銅鏡鼻燒令赤，
著少許酒中，大兒飲之，小兒不能飲者含哺之，愈。又方   取馬矢三升，燒令煙絕，
以酒三升煮三沸，去滓，浴兒即愈。千金湯主小兒暴驚啼死，
或有人從外來邪氣所逐令兒得病，眾醫不治方。
蜀漆（壹分壹云蜀椒）、左顧牡蠣（壹分熬）右貳味，咀，以酢漿水壹升，
煮取伍合，一服一合，良。治小兒新生客忤中惡，發發熱，乳哺不消，中風反拆，
口吐舌并注忤，面青目上插，腹滿癲羸瘦，疰及三歲不行雙丸方。
上麝香（貳兩）、牛黃（貳兩）、黃連（貳兩壹州者）、丹砂（壹兩）、
特生礜石（壹兩燒）、附子（壹兩炮去皮）、雄黃（壹兩）、
巴豆（陸拾枚去皮心熬）、桂心（壹兩）、烏賊魚骨（壹兩）、赤頭蜈蚣（壹兩熬）
右壹拾壹味，各異擣篩，別研巴豆如膏，乃內諸藥鍊蜜和擣三千杵，
密塞之勿洩氣，生十日二十日至一月，日服如黍米大二丸，四十日至百日，
服如麻子大二丸，一歲以上以意增加，有兒雖小而病客忤率多耐藥，服藥當汗出，
若汗不出者，不差也，一日一夜四五服，以汗出為差，
凡候兒中人者為人乳子未了而有子者，亦使兒客忤，口中銜血即月客也，若有此者，
當尋服此藥，即兒可全也口聚唾腹起熱者當灸臍中，不過二七壯，
并勤服此藥若喜失子者，產訖兒墮落地聲未絕，便即以手指刮舌上，
當得所銜血如韭葉者，便以藥二丸如粟米大服之，作七日乃止，無不痊也，
若無赤頭蜈蚣赤足者亦得三枚，皆斷取前兩節，其後分不可用也。

2=標題= 小兒雜治第二（方五十七首論一首）
竹葉湯主五六歲兒溫壯，腹中急滿，氣息不利或有微腫，
亦主極羸不下飲食堅痞手足逆冷方。
竹葉（切壹升）、小麥（半升）、甘草（灸）、黃苓、栝樓根、澤湯、知母、
人參、茯苓、白朮、大黃（各壹兩）、生薑（壹兩半切）、麥門冬（貳兩去心）、
桂心（貳銖）、半夏（貳兩洗）、當歸（參兩分）
右壹拾陸味，咀，以水柒升，煮麥竹葉取四升，去滓，內諸藥，煮取一升六合，
分四服。
治小兒連壯熱實滯不去寒熱往來微驚方
大黃、黃芩（各壹兩）、栝樓根（參分）、甘草（灸）、牡蠣（熬）、
人參（各半兩）、桂心（貳兩）、龍骨、凝水石、白石脂（各半兩）、
滑石（貳兩碎）、消石（半兩）
右壹拾貳味，咀，加紫石英半兩，以水四升，煮取一升半，分服三合，
一日令盡。
治小兒寒熱欬逆膈中有澼乳若吐不欲食方。
乾地黃（肆兩）、麥門冬（半升去心）、五味子（半升）、大黃（壹兩）、
消石（壹兩）、蜜（半升）
右陸味，咀，以水三升，煮取一升，去滓，內消石蜜更者令沸，服二合，日三，
中當有宿乳，一升許出，兒大者服五合。
射干湯主小兒欬逆喘息如水雞聲方
射干（貳兩）、麻黃（貳兩去節）、紫菀（壹兩）、甘草（壹兩灸）、
桂心（伍寸）、半夏（伍枝洗去滑）、生薑（壹兩切）、大棗（肆枚擘）
右捌味，咀，以水柒升，煮取一升半，去滓，內蜜半斤，更煮一沸，飲三合，
日三服。
又方   半夏（肆兩洗）、桂心（貳兩）、生薑（貳兩切）、紫菀（貳兩）、
細辛（貳兩）、阿膠（貳兩）、甘草（廎兩灸）、蜜（壹合）、款冬花（貳合）
右玖味，咀，以水一斗煮半夏取六升，去滓，內諸藥，更煮取壹升伍合，
伍歲兒飲一升，貳歲兒服六合，量大小加減之。
治小兒欬逆短氣胸中吸吸呵出涕唾欬出臭膿，亦治大人，
燒淡竹瀝煮二十沸小兒一服一合，日五服，大人服一，亦日五服，不妨食息乳哺。
杏仁圓主小兒大人欬逆上氣方
杏仁（三升去尖皮兩人熬令黃）
右一味，熟擣如膏，蜜一升為三分，以一分內杏仁，擣令強，更內一分擣之如膏，
又內一分擣熟止，先食已含之，咽汁多少自在量之。
治小兒火灼瘡一身皆有如麻子小豆戴膿乍痛乍痒熱方。
甘草（生用）、芍藥、白歛、黃芩（各參分）、黃連、黃孽（各半兩）
右六味，擣篩，以白蜜和塗上，日再，亦可作湯浴之。（千金有苦參）
治小兒火瘡方   熟煮大豆濃汁溫浴之，亦令無瘢。
又方  以蜜塗之日十遍。苦參渴主小兒頭面熱瘡方
苦參（捌兩）、大黃（參兩）、蛇子（壹升）、芍藥（參兩）、黃芩（貳兩）、
黃孽（伍兩）、黃連（參兩）、菝（壹斤）
右捌味，切以水參升煮取壹斗半，洗之，日三度，大良。
（千金云治上下偏身生瘡）
又方   大黃、黃芩、黃孽、澤蘭、礬石、石南（各壹兩）、戎鹽（貳兩）、
蛇子（參合）
又方  熬豉今黃，末之，以傳瘡上，不過三度愈。
治二百日小兒頭面瘡起身體大熱方。
黃苓（參分）、升麻（壹兩）、柴胡（壹兩去苗）、石膏（壹兩碎）、
甘草（貳分半灸）、大黃（參兩）、當歸（半兩）
右柒味，咀，以水四升煮取貳升，分為四服，日三夜一，多煮洗瘡佳。
治小兒身體頭面悉生瘡方   取榆白皮灼令燥下篩酢和，塗綿覆上，蟲出自差。
治小兒手足身體腫方 以小便溫煖漬之良。
又方并治癮疹。巴豆（五拾枚去心皮）
右壹味，以水三升煮取一升，以綿內湯中拭病上，隨手滅，神良。
治小兒風瘡癮疹方   蒴藋（壹兩）、防風（壹兩）、羊桃根（壹兩）、
石南（壹兩）、因芋（壹兩）、茺蔚（壹兩）、礬石（壹兩）、蒺（壹兩）
右捌味，切，以酢漿水壹斗，煮取伍升，去滓，內礬石，煎令小沸，溫浴之。
（千金有秦椒苦參蛇枳實升麻為十三味）
治小兒丹數十種皆主之搨湯方
大黃（壹兩）、甘草（壹兩灸）、當歸（壹兩）、芎藭（壹兩）、白芷（壹兩）、
獨活（壹兩）、黃苓（壹兩）、芍藥（壹兩）、升麻（壹兩）、沈香（壹兩）、
青木香（壹兩）、芒消（參兩）、木蘭皮（壹兩）
右壹拾參味，切，以水壹斗貳升煮取四升，去滓，內芒消令烊，以綿搵湯中，
適寒溫搨之，乾則易，取差止。
治小兒丹發方。生慎火草擣絞取汁以拭丹上，日十遍，夜三四。
治小兒丹腫方。棗根、升麻、白歛、黃Ｚ、黃連、大黃、梔子、甘草（生用各貳兩）、
生地黃汁（壹升）
右玖味，切，以水壹斗肆升，煮取柒升，去滓，內地黃汁煎三沸，
以故兩重內湯中，以搨丹上，小煖即易之，常令溫。
澤蘭湯主丹胗入腹殺兒方。
澤蘭、芎藭、附子（炮去皮）、莽草、本、細辛、茵芋（各半兩）
右柒味，咀，以水參升煮取壹升半，分四服，服此湯，然後作餘湯洗之。
治小兒半身皆紅赤漸漸長引者方
牛膝、甘草（生用）
右貳味，細剉，各得伍升，以水貳斗煮取參伍沸，去滓，和下黃土塗之。
治小兒頭髮不生方。取楸葉中心擣絞取汁塗之，生。
治小兒禿瘡無髮苦痒方。野葛（壹兩未）、豬脂、羊脂（各壹兩）
右參味，合煎略盡今凝，塗之，不過三數傳即愈。
治小兒禿瘡方   取雄雞矢陳醬清和洗瘡了傳之三兩遍差。
治小兒白禿方   取芫花末臘月豬肪，脂和如泥，先以灰汁洗拭塗之，日二遍。
治小兒頭瘡方   胡粉（壹兩）、黃連（貳兩）
右貳味，擣為末，洗瘡去痂，拭乾傳之即愈，發即如前再傳，亦治陰瘡。
又方   胡粉（貳兩）、水銀（壹兩）、白松脂（貳兩）、豬肪脂（肆兩）
右肆味合煎去滓，內水銀胡粉，攪令和調塗之，大人亦同。
治小兒頭無髮方   燒鯽魚作末，醬汁和傳之，即生。
治小兒  開不合方   防風（壹兩半）、白及（半兩）、柏子仁（半兩）
右參味，擣為散，乳汁和，以塗上，日一度，十日知，二十日合。
治小兒臍瘡方   燒甑帶灰傳之愈。
治小兒鼻塞不通有涕出方   杏仁（半兩去皮尖）、椒（壹分）、
附子（壹分半炮去皮）、細辛（壹分半）
右肆味，切，以酢伍合漬一宿，明旦以豬脂五兩煎之，附子色黃，膏成，去滓，
以塗絮導於鼻中，日再，又摩  上。
治小兒口瘡不能取乳方   大青（參分）、黃連（貳兩）
右貳味，咀，以水貳升，煮取一升二合，一服一合，日再夜一。
又方   取礬石如雞子大，置酢中研塗兒足下三七遍，立愈。
治小兒重舌方   取三屠家肉各如指許大，切，摩舌，兒立能乳便啼。
又方  衣魚燒作灰以傳舌上。
又方   重舌舌強不能收唾者，取鹿角末如大豆許，安舌上，日三即差。
又方   取蛇皮燒灰末，和大酢，以雞毛取之，以掠舌上，日三遍。
治小兒重舌舌生瘡涎出方。
以蒲黃傳舌上，不過三度愈。
又方  取田中蜂房燒之，以淳酒和，傳喉咽下，立愈。
治小兒咽痛不得息，若毒氣哽咽及毒攻咽喉方
生薑（貳兩切）、橘皮（壹兩）、升麻（貳兩）、射干（貳兩）
右肆味，咀，以水陸升，煮取貳升，分為三服，亦治大人。
治小兒喉痺咽腫方   以魚膽二七枚和底黃土，以塗咽喉，立差。
雀矢丸主小兒迕中風口噤不下一物方
取雀矢如麻子大，丸之，飲服即愈，大良，雞矢白亦良。
治小兒數歲不行方   葬家未閉戶時盜取其飯以哺之，不過三日即行，勿令人知之。
治小兒食土方   取肉（壹斤）
右壹味，以繩繫肉曳地行數里，勿洗，火灸噉之，不食土矣。
治小兒遺尿方   瞿麥、龍膽、石韋、皂莢（灸去皮子）、桂心（各半兩）、
人參（壹兩）、雞腸草（壹兩）、車前子（伍分）
右捌味，末之，鍊蜜和先食服如小豆五圓，日三，加至六七丸。
治小兒羸瘦有蚘蟲方   雚蘆（伍兩）、黍米泔（貳升）
右貳味，切，以內泔中，以水三升五合，煮取二升，五歲兒服百合，日三服，
兒大者服一升。
治小兒三蟲方。雷丸、芎藭
右貳味，等分為散，服一錢匕，日三服。
治小兒陰瘡膿水出方 煮狼牙汁洗之愈。治小兒氣方
土瓜根（壹兩）、芍藥（壹兩）、當歸（壹兩）
右參味，咀，以水貳升，煮取一升，服五合，日二服。
治小兒狐疝傷損生方   桂心（參分）、地膚子（貳兩半）、白朮（伍分）
右參味，末之，鍊蜜和白酒服，如小豆七丸，日三服，亦治大人。
又方   芍藥（參分）、茯苓（參分）、大黃（半兩）、防葵（半兩）、
半夏（壹分洗）、桂心（壹分）、椒（壹分汗）、乾薑（壹分）
右捌味，末之，鍊蜜和如大豆，每服一丸，日五服，可加至三丸。
（千金無乾薑）治小兒核腫壯熱有實方
甘遂（參分）、麝香（參銖）、大黃、前胡（各壹兩）、黃苓（半兩）、
甘草（半兩灸）、青木香（參分）、石膏（參分碎）
右捌味，咀，以水柒升，煮取壹升玖合，服三合，日四夜一服。
治小兒誤吞針方   吞磁石如棗核大，針立下。
論曰，文王父母有胎教之法，此聖人之道，未及中庸，是以中庸養子十歲以下，
依禮小學，而不得苦精功程，必令兒失心驚懼，及不得苦行杖罰亦令兒得癲，
此事大可傷怛，但不得大散大漫，令其志蕩亦不得稱讚聰明，尤不得誹毀小兒，
十一以上，得漸加嚴教，此養子之大經也，不依此法，令兒損傷，父母之殺兒也，
不得怨天尤人。

2=標題= 眼病第三（合一百三十三方灸法二首論一首）
真珠散主目覆瞳睛不見物方。上光明朱砂（半兩）、貝子（五枚炭火燒末之）、
白魚（柴枚灸）、乾薑（末半分）
右肆味，研之如粉，以熟帛三篩為散，仰臥，遣人以小指瓜挑少許付眼中，差，
亦主白膚。
七實散主目腎經年不愈方
琥珀（壹分）、白真珠（壹分）、珊瑚（壹分）、紫貝（壹分）、馬珂（壹分）、
朱砂（貳分）、蕤仁（半兩）、決明子（壹分）、石膽（壹分）
右玖味，下篩極細，付目中，如小豆，日三，大良。
礬石散主目及努肉方
礬石上上白者，末，內如黍米大於上及努肉上，即令淚出，以綿拭之，
令得惡汁盡，日一，其病逐惡汁出盡，日日漸自薄，便差，好上上礬石無過絳礬，
色明淨者，慎如療眼當法也。
去方
貝子（拾枚燒末）
右壹味，搗篩，取如胡豆著上，日，再正仰臥，令人傳之如炊一石米，
久乃拭之，息肉者加珍珠如貝子等分，研如粉。
治眼漠漠無所見決明洗眼方
決明子（貳拾伍枚千金作壹合）、蕤仁、秦皮、
黃連（宣州者佳各半兩千金作拾捌銖）、螢火蟲（柒枚）
右伍味，以水捌合，微火煎取參合，冷，以綿注洗目，日參度。
治五藏客熱上熏（一作衝）、眼外受風寒令眼病不明方
地膚子（半兩千金作貳合）、柏子仁（壹合半）、大黃（貳兩）、
決明子（伍合）、藍子、爪子仁、蕤仁、茺蔚子、青葙子、蒺藜子（各貳合）、
菟絲子（壹合千金作貳合）、黃連（壹兩半宣州者）、細辛（伍合千金壹兩陸銖）、
桂心（柒分）、螢火（壹合千金作陸銖）
右壹拾伍味，搗篩，煉蜜和丸如梧子，每服拾伍丸，食後日參服。
治肝膈上大熱目暗不明方。升麻、大青、黃蘗（各參兩）、射干、生玄參（肆兩）、
薔薇根白皮（各肆兩）、蜜（壹升）
右柒味，咀，以水柒升煮取壹升半，去滓，下蜜兩沸，細細含咽之。
治眼暮無所見方   豬肝（壹具）
右細切，以水壹斗煮取熱，置小口器中，及熱以目臨上，大開勿閉也，冷復溫之，
取差為度。
治熱病差後百日內食五辛目暗方 以鯽魚作臛熏之如前法良。
兔肝散主失明方
兔肝（灸）、石膽、貝齒、芒硝、蕤仁、黃連、礬石（燒）、松葉、螢火、
菊花、地膚子、決明子（各壹分）
右壹十貳味，食後為散，服半錢匕，不知，稍稍加服，藥不可廢，若三日停，
則與不服等，愈後，仍可常服之。治風痰胸滿眼赤闇方
決明子、竹葉（千金貳兩）、杏仁（去皮尖雙仁熬）、防風、黃苓、
枳實（灸千金作貳兩）、澤瀉（各參兩）、芍藥、柴胡（去苗）、
梔子仁（各肆兩一方無千金作貳兩）、細辛、芒硝（各貳兩）
右壹拾貳味，咀，以水玖升，煮取貳升半，去滓，分三服。
（千金有大黃肆兩升麻貳兩無芒硝防風細辛名  肝湯）
眼暗方   蔓菁子（壹斗）
右壹味，淨淘，以水肆斗煮，自旦至午，去汁易水，又煮，至晚去汁易水，
又煮至旦暴乾，以布袋貯之，一度搗三升，以粥汁服三方寸匕，日三服，
美酒等任性所便。補肝湯主肝氣不足方
甘草（灸）、黃芩、人參、桂心（各貳兩）
右肆味，咀，以水陸升，煮取貳升，去滓，分參服。
瀉肝湯主臟中痰實熱衝眼漠漠闇方
苦竹根（捌兩）、半夏（肆兩洗）、乾薑、茯苓、枳實、白朮（各參兩）、
杏仁（去皮尖兩仁）、乾地黃（各壹兩）、細辛、甘草（灸各貳兩）
右壹拾味，咀，以水壹斗貳升，煮取貳升柒合，去滓，分參服。
瀉肝湯主漠漠無所見或時痛赤腹有痰飲令人眼闇方
大黃、白朮（各貳兩）、甘草（灸）、芍藥、當歸、茯苓、桂心、人參、黃苓、
細辛（各壹兩半）、生薑（參兩切）、半夏（肆兩洗）
右壹拾貳味，咀，以水壹斗，煮取參升，分肆服。
補肝湯主肝氣不足，兩脅拘急痛，寒熱目不明，并婦人心痛乳癰膝脛熱，
消渴爪甲枯口面青皯方。
甘草（參兩灸）、柏子仁（貳兩）、防風（參兩）、大棗（貳拾枚擘）、
烏頭（貳兩炮）、細辛（貳兩）、茯苓（壹兩）、蕤仁（壹兩）、桂心（壹兩）
右玖味，咀，以水捌升，煮取三升，分為三服。
蕪菁子主明目病益肌膚方
蕪菁子（參升）
右壹味，淘高著水煮二十沸，出著水盆中淘之，令水清，接取以別釜煮之，
水盡即潻益，時嘗看味美漉出暴乾，擣飾酒飲等任意和服三方寸匕，日惟服七合，
飽食任性酒服，服無限時，慎生冷，百日身熱瘡出，不久自差。
治青盲方   長尾蛆淨洗暴乾作末，內眼中，差。
決明酒主眼風虛勞熱暗運內起方
石決明（燒）、石膽、光明砂、芒消（蒸）、空青、黃連（不用漬）、青葙子、
決明子（以苦酒漬經三日暴乾）、蕤仁、防風、鯉魚膽、細辛
右壹拾貳味，等分，擣蜜縜篩，石研令極細，以魚膽和圓如梧子，暴乾研碎，
銅器貯之勿洩，每取黃米粒大內眥中，日一夜一，稍稍加，以知為度。
補肝圓主明目方   地膚子（貳合）、藍子（貳合）、蒺藜子（貳合）、細辛（伍合）、
桂心（伍分）、車前子（貳合）、菟絲子（貳合）、瓜子（貳合）、
螢火蟲（伍合）、黃連（壹兩半）、茺蔚子（貳合）、青葙子（貳合）、
大黃（貳兩）、決明子（伍合）
右壹拾肆味，擣篩，鍊蜜和飲服如梧子十五丸，可加至二十丸，
慎熱麵食生令酢滑油蒜豬雞魚  麵黃米，眼暗神方也。
治目赤痛方   雄黃（壹銖）、細辛（壹銖）、乾薑（壹銖）、黃連（肆銖）
右肆味，細篩綿裏，以唾濡頭注藥，內大眥，必閉目，目中淚出，須臾自止，
勿手近，勿用冷水洗。
又方   雄黃（壹分）、乾薑（壹分）、黃連（壹分）、礬石（壹分燒半日）
右肆味，合用之如前方，可加細辛壹分。
治目赤口乾脣裂方。石膏（壹斤碎）、生地黃汁（壹升）、赤蜜（壹升）、
淡竹葉（切伍升）
右肆味，以水壹斗二升煮竹葉取柒升，去滓，澄清，煮石膏取壹升半，去滓，
下地黃汁兩沸，下蜜取三升，細細服之。
治赤眼方   取杏仁肆拾玖顆末之，絹袋裏飯底蒸之，熱絞取脂，以銅青胡粉各如大豆，
乾薑鹽各如半大豆，熟研之，以雞毛沾取掠眼中眥頭，日二不過三，差。
赤眼方   杏仁脂（壹合）、鹽綠（如棗枚大）、印成鹽（三顆）
右參（味取杏仁脂，法先擣杏仁如脂，布袋盛蒸熟絞取，脂置蜜器中，內諸藥，
直坐著其中蜜蓋二七日，夜臥注目四眥，不過七度，差止。
治赤眼不問久遠方 砂（參兩）
右壹味，以酢漿  器中浸，日中暴之三日藥著器，
四畔乾者取如粟米大夜著兩眥頭不過三四度差并石鹽石膽等尤佳。
治眼赤運白膜方   麻燭一尺，薄批豬脂裏使匝，然燭以銅器承取脂，內蕤仁參拾枚，
研胡粉少許，合和令熟夜內兩眥中。
又方  枸杞汁洗目日五度，良，煮用亦得。
治赤眼方   石膽、蕤仁、鹽綠、細辛（各壹兩）、生驢脂（壹合）
右伍味，為末，以乳汁和，夜點兩眥。
治眯目不明方   椎羊鹿筋擘之，如披筋法，內筋口中，熟嚼，擘眼內著朣子臉上，
以手當臉上輕挼之，若有眯者，二七過挼便出之，視眯當著筋出來即止，未出者復為之，
此法常以平旦日未出時為之，以差為度，出訖，當以好蜜注四眥頭，鯉魚膽亦佳，
若數挼目痛，可間日挼之。

鼻病第四（論一首方八首）
治鼻不利香膏方   當歸、薰草（一方用木香）、通草、細辛、蕤仁（各參分）、
芎藭、白芷（各半兩）、羊髓（肆兩）
右捌味，切，合煎微火上三上三下，以白芷色黃膏成去滓，取如小豆大，內鼻中，
日三，大熱鼻中赤爛者，以黃苓梔子代當歸細辛。
治鼻中窒塞香膏方   白芷、芎藭（各半兩）、通草（壹分）、當歸、細辛、
薰草（各三分千金作奔草）、辛夷仁（伍分）
右柒味，切，以苦酒漬一宿，以不中水豬肪一升，煎三上三下，以白芷色黃膏成，
去滓，綿裹取棗核大，內鼻中，日三。（一方加桂心十八綠）
治鼻齆方。通草（壹分）、細辛（壹分）、附子（壹分炮去皮）
右參味，下篩，蜜和綿裏，內鼻中良。
治鼻中息肉通草散方   通草（半兩）、礬石（壹兩燒）、真珠（壹銖）
右參味，下篩，裹綿如棗核，取藥如小豆，內綿頭入鼻中，日三度。
（一方有桂心細辛各壹兩）
治鼽鼻鼻中息肉不得息方   礬石（燒）、藜蘆（各半兩）、瓜蔕（貳柒枚）、
附子（半兩炮）
右肆味，各擣下篩，合和，以小竹管取藥如小豆大，鼻孔中吹之，以綿絮塞鼻中，
日再，以愈為度。（一方加葶藶半兩）
治鼻中息肉塞鼻不得喘息方   取細辛，以口濕之，屈頭內鼻中傍內四畔多著，
日十易之，滿二十日外，以葶藶子壹兩松蘿半兩二味擣篩，以綿裏薄如棗核大，
內鼻中，日五六易之，二十日外，以吳白礬上上者貳兩，內瓦杯裏相合令密，
置密中燒之，待瓦熟取擣篩，以面脂和如棗核大，內鼻中，日五六易，盡更和，
不得頓和，二十日外乃差，慎行作勞及熱食并蒜麵百日。
治齆鼻有息肉不聞香臭方   瓜蔕、細辛（各半兩）
右貳味為散，絮裏豆大，塞鼻中，須臾即通。
羊肺散主鼻中息肉梁起方   羊肺（一具乾之）、白朮（肆兩）、蓯蓉（貳兩）、
通草（貳兩）、乾薑（貳兩）、芎藭（貳兩）
右陸味為散，食後以粥汁服伍分匕，日貳服，加至方寸匕，論曰，
凡人往往有鼻中肉塞，眠食皆不快利得鼻中出息而俗方亦眾，而用之皆無成效，
惟見本草云雄黃主鼻中息肉此言不虛但時人不知用雄黃之法醫者生用，故致因斃，
曾有一人患鼻不得喘息，余以成鍊雄黃，日內一大棗許大，過十日，肉塞自出，
當時即得喘息，更不重發，其鍊雄黃法，在仙丹方中具有之，宜尋求也，斯有神驗。

口病第五（論二首方十七首）
凡口瘡忌食鹹膩及熱麵乾棗等，宜純食甜粥，勿食鹽菜，三日即差。
凡口中面上生息肉轉大，以刀決潰去膿，愈。治積年口瘡不差，薔薇湯方
薔薇根（壹升）
右壹味以水柒升，煮取三升，去滓，含之久，久極即吐之，定更含，
少少入咽亦佳，夜未睡已前亦含之，三日不差，更令含之，差為度，驗秘不傳也。
治口中瘡身體有熱氣痱瘰薔薇丸方
薔薇根（壹兩）、黃芩（壹兩）、鼠李根（壹兩）、當歸（壹兩）、
葛根（壹兩）、白歛（壹兩）、栝樓根（貳兩）、石龍芮（壹兩）、黃孽（壹兩）、
黃耆（壹兩）、芍藥（壹兩）、續斷（壹兩）、黃連（壹兩）
右壹拾參味，末之，鍊蜜和服如梧子，拾圓，日三服。（千金無黃連）
治熱病口爛咽喉生瘡水漿不得入膏方
當歸（壹兩）、射干（壹兩）、升麻（壹兩）、附子（半兩炮去皮）、
白蜜（肆兩）
右伍味，切，以豬膏肆兩先煎之令成膏，下著地勿令大熱，內諸藥，微火煎，
令附子色黃，藥成絞去滓內蜜，復火上令相得盛器中令凝，取如杏子大含之，日四五，
咽之，差。
治口中瘡咽喉塞不利口燥膏方   豬膏（壹斤）、白蜜（壹斤）、黃連（壹兩切）
右參味，合煎去滓，令相得，含如半棗，日四五，夜二。
治口吻生白瘡名日鷰口方   取新炊甑下飯訖，以口兩吻銜甑脣，乘熱柱兩口吻二七下，
差。口傍惡瘡方   亂髮灰、故絮灰、黃連末、乾薑末（各等分）
右肆味，合和為散，以粉瘡上，不過三度。
治口臭方   濃煮細辛含汁久乃吐卻，三日當愈。
又方  井華水三升漱口吐廁中。
又方   橘皮（伍分）、木蘭皮（壹兩）、桂心（參分）、大棗（四十枚去核蒸之去皮）
右肆味，末之，以棗肉丸如梧子服貳拾圓日貳稍稍至三十丸（一方有芎十八銖）
又方   桂心、甘草（灸等分）
右貳味，細末，三指撮酒服二十日，香。
又方   蜀椒（汗）、桂心（各壹兩）
右貳味，服如前方。
治口乾方   豬脂若羊脂如雞子大，擘之苦酒半升中漬一宿，絞取汁含之。
又方   石膏（五合碎）、蜜（貳升）
右貳味，以水參升煮石膏取貳升，內蜜煮取壹升，去滓，含如棗核大咽汁盡即含之。
又方  含一片梨即愈，夜睡當時即定。
又方   羊脂（雞子大）、酒（半升）、大棗（柒枚）
右參味，合漬七日，取棗食之，差。
又方  禁夜勿食酸食及熱麵   治口卒噤不開方。
擣附子末，內管中開口口中，良。

脣病第六（方四首）
緊脣方
以亂髮蜂房及六畜毛燒作末，傳瘡上，豬脂和，亦佳。
又方   緊卷故青布，燒令然斧上柱，取斧上熱汁塗之，并治藩脣。
治脣黑腫痛痒不可忍方   取四文大錢於磨石上以臘月豬脂磨取汁塗之，不過數遍，
即愈。又方  以竹弓彈之出其惡血，立差。

齒病第七（方二十七首）
含漱湯主齒痛方   獨活（參兩）、黃苓（參兩）、芎藭（參兩）、當歸（參兩）、
細辛、畢撥（各壹兩）、丁香（壹兩）
右柒味，咀水五升，煮取貳升半，含漱之，食頃乃吐，更含之。
（一方有甘草貳兩）
又方  含白馬尿，隨左右含之，不過三口，差。
治裂齒痛方
腐棘針二百枚
右壹味，以水貳升，煮取一升，含漱之，日四五差止。
又方  取死曲末傳痛處即止。
治齒痛方
夜向北斗手拓地灸指頭地曰蝎蟲所作斷木求風蟲所作灸便休疼痛疼痛北斗收，
即差。
又方   人定後，向北斗曰，
北斗七星三台尚書某甲患斷若是風斷閉門戶若是蟲斷盡收取急急如律今，再拜三夜作。
治牙疼方   蒼耳子（伍升）
右壹味，以水壹斗，煮取伍升，熱含之，疼則吐，吐復含，不過二劑愈，
無子莖葉，皆得用之。
又方   莽草（伍兩）右壹味，切，以水壹斗煮水伍升，含漱之，一日令盡。
又方  內藜蘆末於牙孔中，勿咽汁，神良。
又方  取門上桃橛燒取$0汁，少少內乳中，以固之。
針牙疼方   隨左右邊疼手大指次指掌間入一寸，得氣絕補三十九息。
灸牙疼方   取桑東南引枝長一尺餘大如匙柄齊兩頭口中柱著痛牙上以三姓火灸之，
曰，南方赤帝子教我治蟲齒三生灸桑條條斷蝎蟲死，急急如律令，大效。
治蟲食齒疼痛方
閉氣細書日南方赤頭蟲飛來入某姓名裂齒裏今得蝎蟲乳安置耐居上急急如律令，
小牋紙內著屋柱北邊蝎蟲乳中取水，一盃禹步如禁法還誦上文，
以水沃乳以淨黃土泥之，勿令洩氣，永愈。
治蟲食齒根肉黑方   燒腐棘取塗之十遍，雄黃末傳即愈，若齒黑者，
以松木灰揩之細末雄黃塗斷百日日再塗之七日，慎油豬肉神效。
治齒蟲方
以檐一枚令病人存坐橫檐於膝上引兩手尋使極住手伸中指灸中指頭檐上三壯兩頭一
時下火病人口誦曰噉牙蟲名字鶻莫噉牙莫噉骨灸人亦念之。
齒根腫方   松葉（壹握）、鹽（壹合）好酒（參升）
右參味，煎取一升，含之
齒根動痛方   生地黃（參兩）、獨活（參兩）
右貳味，切，以酒漬一宿含之。
又方  常以白鹽末封齒斷上，日三夜二。
又方  扣齒三百下，日一夜二，即終身不發，至老不病齒。
治齒牙根搖欲落方   生地黃大者一寸，綿裹著牙上，嚼咽汁，汁盡去之，日三即愈，
可十日含之，更不發也。
治齒根空痛困弊無聊賴方。獨活（肆兩）、酒（參升）
右貳味，於器中漬之，煻火煨之令煖，稍稍沸，得半去滓，熱含之，不過四五度。
又方   取地黃如指大長一寸火灸令大熱著木椎之，以綿裏著齒上嚼之，咽汁盡，
即三易，差止。
又方  燒松柏槐枝，令熱，柱病齒乳，須臾蟲緣枝出。
治牙斷疼痛方   杏仁（壹百枚去皮尖兩仁者）、鹽末（方寸匕）
右貳味，以水壹升煮令沫出，含之，味盡吐卻更含，不過再三，差。
治牙車急口眼相引舌不轉方。牡蠣（熬）、伏龍肝、附子（炮去皮）、礬石（燒）
右肆味，等分末之，以白酒和為泥，傳其上，乾則塗之，取差止。
治齒齲方   切白馬懸蹄可乳塞之，不過三度。
治齒血出不止方。刮生竹茹貳兩，酢漬之，令其人解衣坐乃別令一人含噀其背上三過，
并竹茹濃煮取汁，勿與鹽，適寒溫含漱之，終日為度。
治失欠頰車脫臼開張不合方   以一人捉頭，著兩手指牽其頤，以漸推之，令復入口中，
安竹筒如指許大，不爾嚙傷人指。
舌病方   治舌卒腫如吹胞滿口溢出，氣息不得通，須臾不治殺人方，
急以指刮破潰法汁即愈，亦可以鈹刀於前決破之。（千金云兩邊破之）
又方   以苦酒壹升，煮半夏一十枚，令得八合，稍稍含漱吐之，半夏戟人咽，須熟，
洗去滑盡用之，勿咽汁也加生薑一兩佳。
治古上黑有數乳出血如涌心藏病也方   戎鹽（伍兩）、黃芩（伍兩）、
黃孽（伍兩）、大黃（伍兩）、人參（貳兩）、桂心（貳兩）、甘草（壹兩灸）
右柒味，末之，鍊蜜和圓，飲服拾圓如梧子，日三服，仍燒鐵烙之。
治舌卒腫起如吹胞狀，滿口塞喉氣息欲不復，須臾不治殺人治之方。
以刀鋒決兩邊第一大出血，勿使刺著舌下中央，血出不止殺人，血出數升，
以燒鐵令赤，熨瘡數過，以絕血也。
又方  含甘草汁佳
喉病第九（方十四首）
治喉卒腫不下食方   韭一把擣熬傳之，冷即易之，佳。
又方  含荊瀝稍稍咽之。
又方  含上好酢口舌瘡亦佳。
治喉痺嚥唾不得方   半夏
右壹味，細破如棋子拾肆枚，雞子一枚，扣其頭如栗大，出卻黃白，內半夏，
於中內酢令滿，極微火上煎之，取半，小冷飲之，即愈。
喉痺方   取附子壹枚，去皮，蜜塗火灸令乾，復塗蜜灸，須臾含之咽汁愈。
又方  含蜀升麻壹片立愈
治喉痺方   以繩纏手大指刺出血一大豆以上，差，小指亦佳。
治馬喉痺方   燒馬蘭根灰一方寸匕，燒桑枝瀝汁，和服。
治咽痛不得息若毒氣哽咽毒攻咽喉方
桂心（半兩）、杏仁（壹兩去尖皮熬之）右貳味為散，以綿裹如棗大，含咽其汁。
又方  刺小指爪文中出血即差，左右刺出血神秘立愈。
治尸咽語聲不出方   酒（壹升）、乾薑（拾兩末之）、酥（壹升）
右參味，酒二合酥一匙薑末一匕，和服之，日三，食後服之，亦治肺病。
治尸咽咽中癢痛，吐之不出咽之不入，如中蠱毒方。含生薑五十日，差。
治咽中腫垂肉不得食方 先以竹筒內口中熱，燒鐵從竹中柱之，不過數度，愈。
治懸癰垂下暴腫長方   乾薑半夏等分末，少少著舌本，半夏洗之，如法用。
又方  鹽末筋頭張口柱之，日五自縮。
噎病第十（方二首）
酥蜜生薑汁合一升，微火煎二沸，每服兩棗許，內酒中溫服。
又方  以手巾布裹春杵頭糠拭齒
耳病第十一（方二十四首）
治耳聾方   生地黃（極麗大者長壹寸半）、杏仁（柒枚燒令黑）、印成鹽（兩顆）、
巴豆（柒枚去皮熬今紫色）、頭髮（雞子大灸之）
右伍味，擣作末，以髮薄裹，內耳中，一日一夜，若少損即卻之，直以髮塞耳，
耳中黃水及膿出，漸漸有效，不得更著，若未損，一宿後更內一日一夜，
還去藥一依前法。治勞聾氣聾風聾虛聾毒聾如此久聾耳中作聲，補腎治聾方
山茱萸（貳兩）、乾薑、巴戟天、芍藥、澤瀉、桂心、菟絲子、黃耆、乾地黃、
遠志（去心）、蛇子、茯苓、石斛、當歸、細辛、蓯蓉、牡丹皮、人參、
甘草（灸）、附子（炮去皮各貳兩）、防風（壹兩半）、昌蒲（壹兩）、羊腎（貳枚）
右貳拾參味擣篩鍊蜜和為圓如梧子大，服十五丸，日三加至三十四十丸。
又方   萆麻（伍分）、杏仁（壹兩去尖皮）、桃仁（肆分去皮尖）、
巴豆仁（壹分去心皮熬）、石鹽（參分）、附子（半兩炮）、昌蒲（壹兩）、
磁石（壹兩）、薰陸香（壹分）、松脂（貳兩半）、蠟（貳兩）、通草（半兩）
右壹拾貳味，先擣諸石等令細，別擣諸物等，加松脂及蠟，合擣數千杵，
令可丸乃止，取如棗核大，綿裹塞耳，一日四五度，出之轉捻，不過三四度，
日一易之。又湯方   磁石（肆兩）、牡荊子（貳兩一云牡蠣）、石昌蒲（參兩）、
山茱萸（貳兩）、芎藭（貳兩）、茯神（貳兩）、白芷（貳兩）、枳實（貳兩灸）、
地骨皮（參兩）、天門冬（參兩去心）、甘草（參兩灸）、橘皮（貳兩）、
生薑（貳兩切）、竹瀝（貳升）
右壹拾肆味，咀，以水捌升，煮取減半，下竹瀝煮取貳升半，分為三服，
五日服一劑，三劑後著散。
又散方   石昌蒲（貳兩）、山茱萸（貳兩）、磁石（肆兩）、土瓜根（貳兩）
白歛（貳兩）、牡丹皮（貳兩）、牛膝（貳兩）
右柒味，擣篩為散，綿裹塞耳，日一易，仍服大三五七散一劑。
又方   硫黃、雌黃（一云雄黃）
右貳味，等分，末之，綿裹塞耳，數日聞聲。
又方  以童子尿灌耳中三四度，差。
赤膏主耳聾齒痛方   丹參（伍兩）、蜀椒（貳升）、大黃（壹兩）、白朮（壹兩）、
大附子（拾枚炮去皮）、細辛（壹兩）、乾薑（貳兩）、巴豆（拾枚去皮）、
桂心（肆寸）、芎藭（壹兩）
右壹拾味，切，以淳苦酒漬一宿，內成煎豬膏三斤，著火上，煎三上三下，
藥成去滓，可服可摩，耳聾者綿裹膏內耳中，齒冷痛著齒間，諸痛皆摩，若腹中有病，
以酒和服如棗許大，咽喉痛吞如棗核一枚。
治二十年聾方   成煎雞肪（伍兩）、桂心、野葛（各半兩）
右參味，切，膏中銅器內微火煎三沸，去滓，蜜貯勿洩，以葦筒盛如棗核大，
火灸令少熱，仰傾耳灌之，如此十日，耵聹自出，大如指長一寸，久聾不過三十日，
以髮裏膏深塞，勿使洩氣，五日乃出之。
又方  以器盛石鹽飯底蒸令消以灌耳中，驗。
治亭耳出膿汁方
礬石（參兩燒）、龍骨（壹兩）、黃連（壹兩）、烏賊魚骨（壹兩）
右肆味，下篩取如棗核大，綿裹塞耳，日三易。（一方用赤石脂無龍骨）
治底耳方   礬石（燒之）、石鹽（末之）
右貳味，以紙繩之，展卻汁令乾，以鹽末粉耳中令通次下礬石末，
粉上須臾臥勿起，日再。
治耳疼痛方   附子（炮去皮）、菖蒲
右貳味等分裏塞之。
治蟲入耳方   末蜀椒一撮，內半升酢中灌之，行二十步，蟲出差。
治百蟲入耳方。擣韭汁灌之耳中立出。
又方  灌涕須臾蟲出差。
又方  以木葉裏鹽灸令熱，以掩耳，冷即易之，出。
又方   薑汁滴耳中，又灌牛乳良，又桃葉塞耳。
治蚰蜒入耳方   牛足灌之，蚰蜒自出，若入腹者，空腹服酢酪一升，不出更服，
仍以和麵燒餅，乘熱坐上，須臾出。
又方  以油灌之。又方  灌驢乳於耳中，即變成水入腹，飲之即差。
又方  桃葉汁灌之。又方  打銅於耳邊。又方  少胡麻以布袋盛枕頭。
千金翼方卷第十一














1=標題= 十金翼方卷第十二
養性

2=標題= 養性禁忌第一
論曰，張湛稱養性繕寫經方，在於代者甚眾，嵇叔夜論之最精，然辭旨不會近，
余之所言，在其義與事歸實錄以貽後，代，不違情性之歡，而俯仰可從，
不棄耳目之好，而顧眄可行，使旨約而贍廣，業少而功多，所謂易則易知，簡則易從，
故其大要，一曰嗇神，二日愛氣，三日，養形，四日導引，五日言論，六日飲食，
七日房室，八日反俗，九日醫藥，十日禁忌，過此已往未之或知也。列子曰，
一體之盈虛消息，皆於天地，應於物類，故陰氣壯則夢涉大水而恐懼，
陽氣壯則夢涉大火而燔，陰陽俱壯則夢生殺，甚飽則夢與，甚飢則夢取，
是以浮虛為疾者則夢揚，沈實為疾者則夢溺藉帶而寢者則夢蛇飛鳥銜髮者則夢飛，
心躁者夢火，將病者夢飲酒歌舞，將衰者夢哭，是以和之於始治之，於終，靜神滅想，
此養生之道備也。彭祖曰，每施寫訖輒導引以補其虛，不爾，
血髓腦日損犯之者生疾病，俗人不知補寫之義故也，飲酒吐逆，勞作汗出，
以當風臥濕，飽食大呼，疾走舉重，走馬引強，語笑無度，思慮太深，皆損年壽，
是以為道者務思和理焉，口目亂心，聖人所以閉之，名利敗身，聖人所以去之，
故天老曰，丈夫處其厚不處其薄，當去禮去聖守愚以自養，斯乃德之源也。彭祖曰，
上士別，中士異被，服藥百裹，不如獨臥，色使目盲，聲使耳聾，味使口爽，
苟能節宣其宜適，抑揚其通塞者，可以增壽，一日之忌者暮無飽食，
一月之忌者暮無大醉，一歲之忌者暮須遠內，終身之忌者暮常護氣，夜飽損一日之壽，
夜醉損一月之壽，一接損一歲之壽，慎之，清旦初以左右手摩交耳，
從頭上挽兩耳又引髮，則面氣通流，如此者令人頭不白耳不聾，又摩掌令熱以摩面，
從上向下二七過，去皯氣令人面有光，又令人勝風寒，時氣寒熱頭痛百疾皆除，
真人日欲求長生壽考服諸神藥者，當須先斷房室，肅齋沐浴熏香，
不得至喪孝家及產乳處，慎之慎之，古之學道者所以山居者良以此也。老子曰，
人欲求道，勿逆六不祥兇，大小便向西一逆，向北二逆，向日三逆，向月四逆，
仰視日月星辰五逆，夜半裸形一不祥，旦起瞋心二不祥，向罵詈三不祥，
以足內火四不祥，夫妻晝合五不祥，盜師父物六不祥，旦起常言善事，天與之福，
勿言柰何及禍事，名請禍，慎勿上仰臥大兇，臥伏地大兇，飽食伏地大兇，
以匙筋擊盤大兇，大勞行房室露臥，發癲病，醉勿食熱，食畢摩腹能除百病，
熱食傷骨，冷食傷肺，熱無灼脣，冷無水齒，食畢行步踟躕則長生，食勿大言，
大飽血閉，臥欲得數轉側，冬溫夏涼慎勿冒之，大醉神散越，大樂氣飛揚，
大愁氣不通，久坐傷筋，久立傷骨，凡欲坐先解脫右靴履大吉，用精令人氣乏，
多睡令人目盲，多唾令人心煩，貪美食令人泄痢，沐浴無常不吉，沐與浴同日兇，
夫妻同日沐浴兇，說夢者兇。凡日月蝕救之吉，活千人，除殃活萬人，與天地同功，
日月薄蝕大風大雨虹蜺地動雷電霹靂大寒大霧四時節變，不可交合陰陽，慎之。
凡夏至後丙丁日冬至後庚辛日，皆不可合陰陽，大兇。凡大月十七日小月十六日，
此各毀敗日，不可交會，犯之傷血。月二日三日五日九日二十日，此生日也，
交會令人無疾，凡新沐遠行及疲飽食醉酒大喜大悲男女熱病未差，女子月血新產者，
皆不可合陰陽，熱疾新差，交者死。老子曰，凡人生多疾病者是風日之子，
生而者是晦日之子，在胎而傷者是朔日之子，生而母子俱死者是雷霆霹靂日之子，
能行步有知而死者是下旬之子，兵血死者是月水盡之子，又是月蝕之子，
雖胎不成者是弦望之子，命不長者是大醉之子，不癡必狂者是大勞之子，
生而不成者是平曉之子，意多恐悸者是日出之子，好為盜賊貪慾者是禺中之子，
性行不良者中之子，命能不全者是日昳之子，好詐反妄者是晡時之子，
不盲必聾者是人定之子，天地閉氣不通，其子死，夜半合陰陽生子上壽賢明，
夜半後合會生子中聰明智惠，雞鳴合會生子下壽剋父母，此乃天地之常理也。天老曰，
人稟五常形貌，而尊卑貴賤不等，皆由父母合會稟氣壽也，
得合八星陰陽各得其時者上也，即富貴之極，得合八星陰陽不得其時者中也，得中宮，
不合八星陰陽得其時者下也，得下宮，不合此宿不得其時者則為凡人矣，
合宿交會者非惟生子富貴，亦利身大吉，八星者，室參井鬼柳張房心，
一云九宿也是月宿所在，此星可以合陰陽。老子曰，人生大限百年，節護者千歲，
如膏用小炷之與大炷，眾人大言而我小語，眾人多繁而我小記，眾人悖暴而我不怒，
不以不事累意，不臨時俗之儀，淡然無為，神氣自滿，以此為不死之藥天下莫我知也，
勿謂闇昧，神見我形，勿謂小語，鬼聞我聲，犯禁滿千地收人形，人為陽善人自報之，
人為陰善鬼神報之人為陽惡人自治之人，為陰惡鬼神治之，故天不欺人示之以影，
地不欺人示之以響，人生天地氣中動作喘息皆應於天，為善為惡天皆鑒之，
人有修善積德而遭兇禍者，先世之餘殃也，為惡犯禁而遇吉祥者，先世之餘福也，
故善人行動擇時日，至兇中得兇中之吉，入惡中得惡中之善，惡人行動擇時日，
至吉中反得吉之之兇，入善中反得善中之惡，此皆目然之符也。老子曰謝天地父母法，
常以辰已日黃昏時天晴日淨，掃宅中甲壬丙庚之地，燒香北向稽首三過，
口勿語但心中言耳，舉家皆利，謝嘿云，孫某乙數負黃天之氣象，上帝之始願，
合家男女大小前後所犯罪過，請為削除兇惡，在後進善人，某家大小身神安，生氣還，
常以此道大吉利，除禍殃。老子曰，正月朔曉亦可於廷中向寅地再拜，曰，洪華，
洪華，受大道之恩，太清玄門，願還某去歲之年，男女皆三過自，常行此道，
可以延年。論曰，神仙之道難致，養性之術易崇，故善攝生者常須慎於忌諱，
勤於服食，則百年之內不懼於夭傷也，所以具錄服餌方法以遺後嗣云。

2=標題= 養性服餌第二（方參拾柒首）
茯苓酥主除萬病久服延年方
取山之陽茯苓，其味甘美，山之陰茯苓，其味苦惡揀得之勿去皮，去皮刀薄切，
暴乾蒸令氣溜，以湯淋之，其色赤味苦，淋之不已候汁味甜便止，
暴乾擣篩得茯苓三斗，取好酒大斗一石蜜一斗和茯苓，未令相得，內壹石伍斗，
熟攪之百遍，密封之勿令洩氣，冬月五十日夏月二十一日，酥浮於酒上，
接取酥其味甘美如天甘露，可作餅大如手掌，空屋中陰乾，其色赤如棗，
肌食一餅終日不飢，此仙人度荒世藥取酒封閉以下藥名茯苓酥。
杏人酥主萬病除諸風虛勞冷方 取家杏仁其味甜香，特忌用山杏仁，山杏仁慎勿用，
大毒害人也。
家杏仁（壹石去尖皮兩人者楝完全者若微有缺壞一顆不得用微火炒搗作細未取美
酒兩石研杏仁取汁壹石五斗）右一味，以蜜壹斗拌杏仁汁煎極令濃與乳相似，
內兩碩中攪之，密封泥勿令洩氣與上茯苓酥同法，三十日看之酒上出酥也，
接取酥內瓷器中封之，取酥下酒別封之，團其藥如梨大，
置空屋中作閣安之皆如飴餔狀甚美，服之令人斷穀。地黃酒酥令人髮白更黑，
齒落更生，髓腦滿實，還年卻老，走及奔馬，久服有子方。肥地黃拾石，
切擣取汁參石，麻子壹石擣作末，以地黃汁研取汁貳石柒斗，杏仁壹石去皮尖，
兩仁者擣作末，以麻子汁研取汁貳石伍斗，麴末參斗。右四味，
以地黃等汁浸麴七日，候沸，以米參石分作參分，投下饙一度，
以藥汁伍斗和饙釀酒如家釀酒法三日一投，九日三投，熟訖密封三七日，酥在酒上，
其酥色如金，以物接取可得大升玖升酥，然後下取酒封之，其槽令服藥人食之，
令人肥悅百病除愈，食糟盡乃服藥酥，一服酒升壹匙酥溫酒和服之，
惟得喫白飯蕪菁，忌生冷酢滑豬雞魚蒜其地黃滓暴使乾，更以酒參升和地黃滓擣之，
暴乾戶餅服之。造草酥方 杏仁（壹斗去皮尖兩人者以水一斗研絞取汁）、
肥地黃（斤熟擣絞取汁壹斗）、麻子（壹斗末之以水壹斗研絞取汁）
右三味，汁九參斗，著麴壹斤米參斗，釀如常酒味是正熟出以盛之，
郎酥凝在上，每服取熱酒和之，令酥消盡。（服之彌佳）
真人服杏子丹玄隱士學道斷穀以當米方
上粳米（參斗淨淘沙炊作飯乾暴磑紗篩下之）、
杏仁（參斗去尖皮兩仁者暴乾搗以水伍升研之絞取汁味  止）
右二味，先煎杏仁汁令如稀麵糊置銅器中，內粳米粉如稀粥，
以煻火煎自旦至久攪勿停手，候其中水氣盡則出之，陰乾紙貯，
欲用以暖湯貳升內藥如雞子大，置於湯中，停一炊久，敢食任意取足服之。
服天門冬丸方   凡天門冬苗作蔓有刺者，是採得當以酢漿水煮之，濕去心皮，
暴乾擣篩，以水蜜中半和之，仍更暴乾，又擣末，水蜜中半和之，更暴乾，
每取一丸含之有津液，輒咽之，常含勿絕，行亦含之，久久自可絕穀，禁一切食，
惟得喫大麥。
服黃精方   採黃精，須去苗下節，去皮取一節，隔二日增一節，十日服四節，
二十日服八節，空腹服之，服訖不得漱口，百日以上節食，二百日病除，二年四體調，
食酒肉五辛酥油，得食粳米糜粥淡食，除此之外，一物不得入口，
山居無人之地法服時，臥食勿坐食，坐服即入頭，令人頭痛，
服訖經一食須乃起即無所畏。凡服烏麻，忌棗栗胡桃，得食淡麵，餘悉忌，
行道持誦作勞遠行，端坐三百日，一切病除，七日內宜數見穢惡，
於後不（畏損人矣）服蕪菁子主百疾方。蕪菁子（壹升肆升）、薤白（拾兩）
右二味，煮蕪菁子暴乾擣篩切，薤臼白和蒸半日下擣一千
一百三十杵，捻作餅重八兩，欲絕榖，先食乃服，三日後食三餅以為常式，
盡更合食勿使絕也。
華佗雲母子三人丸方
雲母粉、石鍾乳（鍊）、白石英、肉蓯、石膏、天門冬（去心）、人參、續斷、
昌蒲、菌桂、澤瀉、秦艽、紫芝、五加皮、鹿茸、地膚子、署預、石斛、杜仲（灸）、
桑上寄生、細辛、乾地黃、荊花、柏葉、赤箭、酸棗仁、五味子、牛膝、菊花、
遠志（去心）、萆解、茜根、巴戟天、赤石脂、地黃花、枸杞、桑螵蛸、菴子、
茯苓、天雄（炮去皮）、山茱臾、白朮、菟絲子、松實、黃耆、麥門冬（去心）、
柏子仁、薺子、冬瓜子、蛇子、決明子、菥子、車前子
右伍拾參味，皆用真新好者，並等分，隨人多少，擣下細篩，
鍊白蜜和為丸如梧子，先食服十丸，可至二十丸日三，藥無所忌，當勤相續不得廢闕，
百日滿愈疾，久服，延年益壽，身體輕強，耳目聰明，流通榮衛，補養五藏調和六腑，
顏色充壯，不知衰老，茜根當洗去土陰乾，地黃荊花至時多採暴乾，
欲用時相接取二石許，乃佳也吾嘗服壹兩劑大得力，皆家貧不濟乃止，又時無藥足，
闕十五味，仍得服之，此藥大有氣力，常須預求，使足服而勿闕，又香美易服，
不比諸藥。周白水候散主心虛勞損令人身輕目明，服之八十日，百骨間寒熱除，
百日外無所苦，氣力日益，老人宜常服之大驗方。
遠志（伍分去心）、白朮（柒分）、桂心（壹兩）、人參（參分）、
乾薑（壹兩）、續斷（伍分）、杜仲（伍分灸）、椒（半兩汗）、天雄（參分炮）、
茯苓（壹兩）、蛇人（參分）、附子（參分炮去皮）、防風（伍分）、
乾地黃（伍分）、石斛（參分）、肉蓯蓉（參分）、栝樓根（參分）、
牡蠣（參分熬）、石韋（參分去毛）、鍾乳（壹兩鍊）、赤石脂（壹兩）、
桔梗（壹兩）、細辛（壹兩）、牛膝（參分）
右貳拾肆味，擣篩為散，酒服錢五匕，服後飲酒壹升日二，不知更增壹錢匕，
三十日身輕目明。
濟神圓方
茯神、茯苓、桂心、乾薑（各肆兩）、昌蒲、遠志（去心）、細辛、白朮、
人參（各參兩）、甘草（貳兩灸）、棗膏（捌兩）
右壹拾壹味，皆擣篩，鍊蜜和更擣萬杵，每含壹丸如彈丸，有津咽之盡，更含之，
若食生冷宿食不消增一丸，積聚結氣嘔逆心腹絞痛口乾脹酢咽吐嘔皆含之，
絕穀者服之學仙，道士含之益心力神驗。
彭祖松脂方   松脂（伍斤灰汁煮三十遍漿水煮三十遍清水煮三十遍）、
茯苓（伍斤灰汁煮十遍漿水煮十遍清水煮十遍）、
生天門冬（伍斤去心皮暴乾擣作末）、真牛酥（參斤鍊三十遍）、
白蜜（參斤煎令沬盡）、蠟（參斤鍊三十遍）
右陸味，擣篩以銅器重湯上，先內酥次下蠟，次下蜜，候消訖，
次下諸藥急攪之勿住手，務令大勻，訖，內瓷器中密封，勿令洩氣，先一日不食，
欲食須喫好美食令大飽，然後絕食，即服貳兩二十日後服四兩又二十日服八兩細丸之，
以得咽中下為度，第二度服四兩為初，
二十日又服八兩又二十日服二兩第三度服八兩為初，以後二十日服二兩，
又二十日服四兩，合二百八十日藥成，
自餘服三丸將補不服亦得常以酥蜜消息美酒一升為佳，又合藥須取四時王相，
特忌刑殺厭及四激休廢等日大凶  守中方
白蠟（壹斤煉之凡貳升酒為一度煎卻惡物凡煎伍遍）、丹砂（肆兩細研）、
蜜（壹斤鍊之極淨）右參味，合圓之如小棗大，初一日服三丸，三日服九丸，
如此至九日止。茅山仙人服質多羅方。
（出益州導江縣井茂洲山中）此有三種一者紫花根（八月採）、
二者黃花根亦黃（四月採）、三者白花（九月採）
右三種功能一種不別依法採根乾已擣篩且煖一合酒和方寸匕空腹服之，
待藥消方食日一服不可過之，忌晝日眠睡，三十匕為一劑，一月服。
第二方   蜜（半合）、酥（半合）
右貳味，煖之和方寸匕服之，一法蜜多酥少，一方以三指撮為定，主療諸風病，
禁豬肉豉等，食之即失藥力。
第三方   取散五兩，生胡麻脂三升半投之，微火煖之勿令熱，旦接取上油一合煖，
空肚服之，日一服油盡取滓服之，主偏風半身不遂并諸百病延年不老。
第四方   煖水一合，和三指撮空腹日一服，主身羸瘦及惡瘡癬疥并諸風。
第五方   煖牛乳一升，和方寸匕服之，日一服，主女人絕產無子髮白更黑。
第六方   煖濃酪漿一合，和方寸匕服之，日一服主膈上痰飲水氣諸風。
第七方   以牛尿一合，煖和方寸匕服之，遣四人搦腳手，令氣息通流，主五種癲，
若重者從少服漸加至一匕，若候身作金色變為少年，顏若桃李，延年益壽。
右件服藥時皆須平旦空腹服之，以靜密室中，
不得傷風及多語戲笑作務等事所食桃李粳米及新春粟禁一切魚肉豉陳臭等物得食乳酪油，
其藥功說不能盡，久服神仙，八十老人狀如少年，若觸藥發時身體脹滿四肢強直，
俱赤脫卻衣裳，向火灸身得汗出，差。服地黃方
生地黃（伍十斤）
右壹味，擣之，以水三升絞取汁澄去滓，微火上煎減半，即內好白蜜五升，
棗脂壹升，攪令相得乃止每服雞子大一枚，日三服，令人肥白美色。
又方   生地黃（拾斤）右壹味，細切，
以淳酒貳斗浸經三宿出暴令乾又浸酒中直令酒盡，
又取甘草巴戟天厚朴乾漆覆盆子各一斤，各擣下篩和之，飯後酒服方寸匕，
日三服加至二匕，使人老者還少強力延年。（千金無甘草）作熟乾地黃法
別採地黃去鬚葉及細楊擣絞取汁以漬肥者，著甑中土及米無在以蓋其上蒸之，
一時出暴燥更內汁中又蒸之，
一時出暴以汁盡止便乾之亦可直切地黃蒸之半日數數以酒灑之，使周匝，至夕出暴乾，
可擣蜜丸服之。種地黃法（并造）先擇好肥地黃赤色虛軟者，選取好地深耕之，
可於蠟月預耕凍地彌佳，
擇肥大地黃根切斷長三四分至一二寸許一斛可種一畝二月三月種之，作畦畤相去一尺，
生後隨後鋤壅及數芸之，至九月十月視其葉小衰，
乃掘取一畝得二十許斛擇取大根水淨洗，其細根及翦頭尾輩亦洗之日暴令極燥小$F，
乃以刀切長寸餘白茅覆甑下蒸之，密蓋上，亦可囊盛土填之，從日一至暮，
當日不盡者明日又擇取蒸之，先時已擣其細碎者，取汁於銅器中煎之可如薄飴，
將地黃內汁中周匝出暴乾，又內之汁盡止，率百斤生者合得三十斤，
取初八月九月中掘者，其根勿令太老，強蒸則不消盡有筋，初以地黃內甑中時，
用銅器承其下，以好酒淋洒地黃上令匝，汁後下器中，取以併和汁，最佳也。
王喬輕身方   茯苓（壹斤）、桂心（壹斤）右貳味，擣篩鍊蜜和酒服如雞子黃許大，
一服三丸，日一服。不老延年方   雷丸、防風、柏子仁
右參味，等分，擣篩為散，酒服方寸匕，日二，六十以上以亦可服二匕，久服，
延年益精補腦，年未六十太盛勿服。餌黃精法   取黃精，以竹刀剔去皮，
自仰臥生服之盡飽為度，則不頭痛若坐服則必頭痛難，忍少食鹽及一切鹹物佳。
餌朮方   取生朮削去皮，炭火急灸令熱，
空肚飽食之全無藥氣可以當食不假山得飲水神仙，祕之勿傳。服齊州長石法，
主贏瘦不能食，療百病方。馬牙石（一名乳石一名牛腦石本草名長石）
右取黃白明淨無瑕類者，
擣密絹下勿令極篩恐太麤以壹石米合內一石水中於銅器中極攪令濁，
澄少時接取上汁如清漿水色，置大器中澄如水色，去水內滓練袋中盛經一宿，
瀝卻水如造脂法出日中暴之令乾仍白練袋盛之，其袋每一如掌許大，厚薄亦可，
於三斗斗米下蒸之再遍暴乾以手挼之，令眾手研之即成，擎出每以酒服一大匙日三服，
即覺患差，若覺觸，以米汁煮滓石一雞子大煮三沸去滓，
頓服之夏月不能服散者服湯亦佳石出齊州歷城縣，藥療氣痰飲不下食百病羸瘦皆差。
服杏仁法主損心吐血因即虛熱心風健忘，無所記憶，不能食，食則嘔吐，身心戰掉，
痿黃羸瘦進服補藥，入腹嘔吐並盡，不服餘藥，還死，乃得此方，服一劑即差，
第二劑色即如初也。杏仁（壹升去尖皮及兩仁者熬令色黃未之）、茯苓（壹斤未之）、
人參（伍兩末之）、酥（貳斤）、蜜（壹升半）
右伍味，內銅器中，微火煎，先下蜜，次下杏仁，次下酥，次下茯苓，次下人參，
調令均和，則內於瓷器中，空肚服之一合，稍稍加之以利為度，日再服忌魚肉。
有因讀誦思義坐禪及為外物驚恐狂走失心方   酥（貳兩）、薤白（壹握切）
右貳味，擣薤千杵，溫酥和攪以酒一盞服之，
至三七日服之佳得食枸杞菜羹薤白亦得作羹服訖而仰臥，至食時乃可食也，
忌麵得力者非一。鎮心圓主損心不能言語，心下懸急苦痛舉動不安，
數數口中腥客熱心中百病方。防風（伍分）、人參（伍分）、龍齒（伍分）、
芎藭（壹兩）、鐵精（壹兩）、當歸（壹兩）、乾地黃（伍分）、黃耆（壹兩）、
麥門冬（伍分去心）、柏子仁（壹兩）、桂心（壹兩）、遠志（伍分去心）、
白鮮皮（參分）、白朮（伍分）、雄黃（壹兩研）、昌蒲（壹兩）、茯苓（壹兩）、
桔梗（壹兩）、乾薑（伍分）、光明砂（壹兩研）、鍾乳（半兩研）
右貳拾壹味，擣篩鍊蜜和飲服梧子大五丸，漸加至十五丸，日貳服，稍加至三十丸，
慎腥臭等，常宜小進食為佳，宜喫酥乳，倍日將息先須服湯，湯方如左。
玄參（參兩）、乾地黃（參兩）、黃（參兩）、地骨皮（參兩）、
蓯蓉（參兩）、丹參（伍兩）、牛膝（參兩）、五味子（參兩）、
麥門冬（參兩去心）、杏仁（廎兩去皮尖）、細辛（參兩）、磁石（伍兩）、
生薑（參兩切）、茯苓（參兩）、橘皮（貳兩）、韭子（半升）、柴胡（貳兩去苗）
右壹拾柒味，咀，以水三斗煮取三升，分為三服，後三日及更進丸，時時食後服，
服訖即仰臥少時，即左右臥，及數轉動須腰底安物令高，亦不得過久，斟酌得所，
不得勞役身心氣力，服藥時乾食即且停一日，食訖用兩三口漿水飲壓之，
服藥時有異狀貌起，勿怪之，服丸後二日風動，藥氣衝頭兩眼赤痛，久而不差者，
依狀療之，法取棗根直入地二尺者白皮一握，水一升，煮取半升，一服即愈。
五參圓主治心虛熱，不能飲食，食即嘔逆，不欲聞人語方。
人參（壹兩）、苦參（壹兩半）、沙參（壹兩）、丹參（參分）、玄參（半兩）
右五味，擣篩鍊蜜和為丸，食訖飲服十丸如梧子大，日二，漸加至二十丸。
治損心吐血方。
芎藭（貳兩）、白（貳兩）、生薑（貳兩切）、油（伍合）、椒（貳合汗）、
桂心（壹兩）、鼓（參合）、白粳米（肆合）
右捌味，咀，芎桂貳味，以水四升煮取二升，內米油，又煎取一升，去滓，
頓服慎麵。正禪方。春桑耳、夏桑子、秋桑葉
右參味，等分擣篩，以水一斗煮小豆一升令大熟，以桑末一升如煮微沸，
著鹽豉服之，日三，飽服無妨，三日外稍去小豆，身輕目明無眠睡，
十日覺遠智通初地禪，服二十日至二禪定，百日得三禪定，累一年得四禪定，
萬相皆見，壞欲界觀境界如視掌中，得見佛性。
服昌蒲方
二月八日採取肥實白色節間可容指者，多取陰乾去毛，距擇吉日擣篩百日，
一兩為一劑，以藥四分蜜一分半酥和如稠糜柔弱，令極勻，內瓷器中密封口，
埋穀聚中一百日，欲服此藥須先服瀉藥，吐利訖，取主相日旦空肚服一兩，
含而咽之有力能消，漸加至三二兩服藥至辰已間藥消訖，可食粳米乳糜，
更不得喫之食，若渴惟得飲少許熟湯，每日服藥一頓食，若直治病差止，
若欲延年益壽求聰明益智者，宜須勤久服之，修合服食，須在靜室中勿喜出入及晝睡，
一生須忌羊肉熟葵，又生癥癖欬逆上氣痔漏病，最良，又令人膚體肥充，
老者光澤髮白更黑面不皺身目明行疾如風，填骨髓，益精氣，
服一劑壽百歲天竺摩揭陀國王舍城邑陀寺三藏法師跂摩米帝以大業八年與突使主至
武德六年七月二十三日為洛州大德護法師淨土寺主矩師筆譯出。

2=標題= 養老大例第三（論三首）
論曰，人之在生多諸難遘，兼少年之時樂遊馳騁，情敦放逸，不至於道，焂然白首，
方悟虛生，終無所益，年至耳順之秋，乃食餌，
然將欲頤性莫測據依追思服食者於此二篇中求之能庶幾於道足以延齡矣，
語云人年老有疾者不療，斯言失矣，緬尋聖人之意，本為老人設方，何則，
年少則陽氣猛盛食者皆甘，不假醫藥，悉得肥壯至於年邁氣力稍微，
非藥不救譬之新宅之與故舍，斷可知矣。論曰人年五十以上陽氣日衰，損與日至，
心力漸退，忘前失後興居怠墯計授皆不稱心，視聽不穩多退少進，日月不等，
萬事零落，心無聊賴，健忘瞋怒，情性變異食飲無味，寢處不安，子孫不能識其情，
惟云大人老來惡性不可諮諫是以為孝之道，常須慎護其事，
每起速稱其所須不得令其意負不快，故曰為人子者不植見落之木，
淮南子日木葉落長年悲，夫栽植卉木，尚有避忌況俯仰之閒安得輕脫乎。
論曰人年五十以去，皆大便不利或常苦下痢有斯二疾，常須預防，
若祕澀則宜數食葵菜等冷滑之物如其下痢，宜與薑韭溫熱之菜，所以老人於四時之中，
常宜溫食不得輕之，老人之性，必恃其老無有藉在，率多驕恣，不循軌度，
勿有所好即須稱情既曉此術當宜常預慎之，故養老之要，
耳無妄聽口無妄言身無妄動心無妄念，此皆有益老人也，又當愛情每有誦念，
無令耳聞，此為要妙耳又老人之道，常念善無念惡常念生無念殺，
常念信無念欺養老之道，無作博戲強用氣力無舉重無疾行無喜怒，
無極視無極聽無大用意，無大思慮無吁嗟無叫喚無吟吃，無歌嘯無啈啼，無悲愁，
無哀慟無慶吊，無接對賓客，無預局席無飲興，能如此者，可無病長壽斯必不惑也，
又常避大風大雨大寒大暑大露霜霰雪旋風惡氣能不觸冒者，是大吉祥也，
凡所居之室必須大周密無致風也，夫善養老者，非其書勿讀非其聲勿聽，
非其務勿行，非其食勿食，非其食者所謂豬雞魚蒜鱠生肉生菜白酒大酢大鹹也，
常學淡食，至如黃米小豆，此等非老者所宜食故必忌之，常宜輕清甜淡之物，
大小麥麵粳米等為佳又忌強用力齒堅硬脯肉，反致折齒破斷之弊，
人凡常不飢不飽不寒不熱，善，行住坐臥言談語笑寢食造次之間能行不妄失者，
則可延年益壽矣。

2=標題= 養老食療第四（方一十七首論五首）
論曰，衛氾稱扁鵲云，安身之本必須於食，救疾之道惟在於藥，不知食宜者，
不足以全生，不明藥性者，不能以除病，故食能排邪而安臟腑，
藥能恬神養性以資四氣，故為人子者，不可不知此二事，是故君父有疾，
期先命食以療之，食療不愈然後命藥，故孝子須深知食藥二性，
其方在千金方（第二十六卷中）。論曰，人子養老之道，雖有水陸百品珍羞，
每食必忌於雜，雜則五味相撓，食之不已，為人作患，是以食敢鮮務令簡少，
飲食當令節儉，若貪味傷多，老人腸胃皮薄，多則不消，彭亨短氣，必致霍亂，
夏至已後，秋分已前，勿進肥濃羹臛酥油酪等，則無他矣，夫老人所以多疾者，
皆由少時春夏取涼過多，飲食太冷，故其魚膾生菜生肉腥冷物多損於人，宜常斷之，
惟乳酪酥蜜，常宜溫而食之，此大利益老年，雖然，卒多食之亦令人腹脹洩痢，
漸漸食之。論曰，非但老人須知服食將息節度，極須知調身按摩，搖動肢節，
導引行氣，行氣之道，禮拜一日勿住，不得安於其處以致雍滯，故流水不腐，
戶樞不蠹義在斯矣，能知此者可得一二百年故日，安者非安，能安在於慮亡，
樂者非樂能樂在於慮殃，所以老人不得殺生取肉以自養也。
耆婆湯主大虛冷風羸弱無顏色方（一云酥蜜湯）酥（壹斤煉）、生薑（一合切）、
薤白（三握灸令黃）、酒（貳升）、白蜜（壹斤煉）、油（壹升）、椒（壹合汗）、
胡麻仁（壹升）、橙葉（壹握灸令黃）、豉（壹升）、糖（壹升）
右壹拾壹味，先以酒漬豉一宿，去滓，內糖蜜油酥於銅器中煮令勻沸，次內薤薑，
煮令熟，次下椒橙葉胡麻，煮沸，下貳升豉汁，又煮一沸，出內瓷器中密封，
空腹吞一合如人行十里，更一服，冷者加椒。服烏麻方   純黑烏麻及檀色者，
任多少與水拌令潤，勿使太濕，蒸令氣遍即下，暴乾再蒸，
往反九蒸九暴訖擣去皮作末，空肚水若酒服二方寸匕，日二服，漸漸不飢絕穀，久服，
百病不生，常服延年不老耐寒暑。蜜餌主補虛贏瘦之氣力方 白蜜（貳升）、
臘月豬肪脂（壹升）、胡麻油（半升）、乾地黃末（壹升）右四味合和，
以銅器重釜煎，令可丸下之，服如梧桐子三丸，日三，稍加，以知為度，
久服肥充益壽。服牛乳補虛破氣方   牛乳（參升）、畢撥（半兩未之綿）
右二味，銅器中取參升水和乳合，煎取參升，空肚頓服之，日一，
二七日除一切氣，慎麵豬魚雞蒜生冷，張澹云波斯國及大秦甚重此法，謂之悖散湯。
豬肚補虛贏之氣力方   肥大豬肚（壹具洗如食法）、人參（伍兩）、椒（壹兩汗）、
乾薑（壹兩半）、鉞白（柒兩細切）、粳米（半升熟煮）
右六味，下篩合和相得，內豬肚中縫合，勿令洩氣，以水壹斗半微火煮令爛熟，
空腹食之，兼少與飯，一頓令盡，可服四五劑極良。
論曰，牛乳性平，補血，益心長肌肉，令人身體康強潤澤，面目光悅，志氣不衰，
故為人子者，須供之以為常食，一日勿闕常使恣意充足為度也，此物勝肉遠矣。
服牛乳方   鍾乳（壹斤上者細研之如粉）、人參（參兩）、甘草（伍兩灸）、
乾地黃（參兩）、黃耆（參兩）、杜仲（參兩灸）、蓯蓉（陸兩）、茯苓（伍兩）、
麥門冬（肆兩去心）、薯蕷（陸兩）、石斛（貳兩）
右壹拾壹味，擣篩為散，以水伍升先煮粟，采柒升為粥，內散柒兩，
攪令勻和少冷水牛渴飲之令足，不足更飲水日一，餘時患渴，可飲清水，
平旦取牛乳之，生熟任意，牛須三歲以上七歲以下純黃色者為上，餘色者為下，
其乳常令犢子飲之，若犢子不飲者，其乳動氣不堪服也，其乳牛淨潔養之，
洗刷飲飼須如法用心看之，慎蒜豬魚生冷陳臭等物。有人頻遭重病，虛羸不可平復，
以此方補之甚效，其方如左。
生枸杞根（細切一大斗以水一大石煮取六斗五升澄清）、白手骨（壹具）右二味，
合之微火煎取伍大升，溫酒服之，五日令盡，不是小小補益，一方單用枸杞根，
慎生冷酢滑油膩七日。補五勞七傷虛損方。
白羊頭啼（壹具以草火燒令黃赤以淨綿急塞鼻）、胡椒（壹兩）、
蓽撥（壹兩）、乾薑（壹兩）、白（壹升切）、香豉（貳升）右陸味，
先以水煮羊頭蹄骨半熟，內藥更煮，令大爛，去骨，空腹適性食之，日食一具，
滿柒具止，禁生冷鈆丹瓜果肥膩及諸雜肉濕麵白酒粘食大蒜一切畜血，
仍慎食大酢滑五辛陳臭豬雞魚油等七日。療大虛羸困極方   取不中水豬肪一大升，
內白壹莖，煎令黃止，候冷暖，如人體空腹，乎旦頓服之令盡，暖蓋覆臥，
至日晡後乃食白粥稠糜，過三日後服補藥，其方如左。羊肝（壹具細切）、半脊骨
肉（壹條細切）、麴末（半升）、枸杞根（十斤切以水三大  煮取一大  去滓）
右四味合和，下白豉汁調和羹法煎之如稠糖，空腹飽食之三服，時慎食如上。
補虛勞方
羊肝肚腎心肺（壹具以熟湯洗肚餘細切之）、胡椒（壹兩）、蓽撥（壹兩）、
豉心（半升）、白（兩握去心切）、犁牛酥（壹兩）右陸味合和，
以水陸升緩火煎取三升，去滓，和羊肝等并汁皆內羊肚中，以繩急繫肚口，
更別作一絹袋稍小於羊肚盛肚煮之，若熟乘熟出，以刀子井絹袋刺作乳，瀝取汁，
空肚頓服令盡，餘任意分作食之，若無羊五臟，羊骨亦可用之，其方如左。
羊骨（兩具碎之）右以水一大石，微火煎取三斗，依食法任性作羹粥麵食。
不食肉人油麵補大虛勞方   生胡麻油（壹升）、浙粳米泔清（壹升）右貳味，
微火煎盡泔清乃止，出貯之取三合，鹽汁七合，先以鹽汁和油令相得，麵一斤，
如常法作  飥煮五六沸，出置冷水中，更  出盤上令乾，乃更一葉葉擲沸湯中，
煮取如常法十度煮之，麵熱乃盡，以油作臛澆之，任飽食。
烏麻脂主百病虛勞久服耐寒暑方   烏麻油（壹升）、薤白（參升）
右貳味，微火煎薤白令黃去滓，酒服一合，百日充肥，二百日老者更少，
三百日諸病悉愈。服石英乳方   白石英（拾伍兩擣石如米枚以綿裏密盛）
右壹味，取牛乳三升水三升煎取三升，頓服之，日一度可二十遍煮乃一易之，
擣篩以酒三升漬二七日服之，常令酒氣相接，勿至於醉，以補人虛勞更無以加也，
有力能多服一二年彌益，○凡老人舊患眼暗者，勿以酒服，藥當用飲下之，目暗者，
能終不與酒蒜即無所畏耳。
論曰，上篇皆是食療而不愈，然後命藥，藥食兩攻，則病無逃矣，其服餌如左。
大黃耆圓主人虛勞百病，夫人體虛多受勞，黃耆至補勞，是以人常宜將服之方。黃耆、
柏子仁、天門冬（去心）、白朮、乾地黃、遠志（去心）、澤瀉、署預、甘草（灸）、
人參、石斛、麥門冬（去心）、牛膝、杜仲（灸）、薏苡仁、防風
茯苓、五味子、茯神、乾姜、丹參、肉蓯蓉、枸杞子、車前子、山茱萸、狗脊、
萆薢、阿膠（灸）、巴戟天、菟絲子、覆盆子
右三拾壹味，各壹兩，擣篩鍊蜜丸酒服十丸，
日稍加至四十圓性冷者加乾薑桂心細辛貳兩，去車前子麥門冬澤瀉，
多忘者加遠志昌蒲二兩，患風者加獨活防風芎藭二兩，
老人加牛膝杜仲萆薢狗脊石斛鹿茸白馬莖各二兩，無問長幼，常服勿絕，百日以內，
慎生冷酢滑豬雞魚蒜油膩陳宿鬱浥，百日後，惟慎豬魚蒜生菜冷食，五十以上，
雖暑月三伏時亦忌冷飯，依此法可終身常得藥力不退，藥有三十一味，
合時或少一味兩味亦得且服之。彭祖延年柏子仁圓久服強記不忘方
柏子仁（伍合）、蛇子、菟絲子、覆盆子（各半升）、石斛、
巴戟天（各貳兩半）、杜仲（灸）、茯苓、天門冬（去心）、遠志（各參兩半）、
天雄（壹兩炮去皮）續斷、桂心（各壹兩半）、昌蒲、澤瀉、署預、人參、乾地黃、
山茱萸（各貳兩）、五味子（伍兩）、鍾乳（參兩成鍊者）、肉蓯蓉（陸兩）
右貳拾貳味，擣篩鍊蜜和丸如桐子大，先食服二十丸，稍加至三十丸，
先齋五日乃服藥，服後二十日，齒垢稍去白如銀，四十二日面  澤，
六十日曈子黑白分明尿無遺瀝，八十日四肢偏潤白髮更黑腰背不痛，
一百五十日意氣如少年，藥盡一劑，藥力周至，乃入房內，忌豬魚生冷酢滑。
紫石英湯主心虛驚悸寒熱百病令人肥健方
紫石英（拾兩）、白石英（拾兩）、白石脂（參拾兩）、赤石脂（參拾兩）、
乾薑（參拾兩）
右伍味，咀皆完，用二石英各取一兩，石脂等三味各取三兩，
以水參升合以微火煎，宿勿食，分為四服，日三夜一服，後午時乃食，
日日依前秤取昨日藥，乃置新藥中共煮，乃至藥盡常然，水數一準新藥盡訖常
水去滓，服之滿四十日止，忌酒肉，藥水皆用大升秤取汁亦用大升，服湯訖即行，
勿住坐臥，須令藥力遍身，百中行，若大冷者春秋各四十九日，
服令疾退盡極須澄清服之。論曰，此湯補虛除固冷莫過於此，能用之有如反掌，
恐$L者謂是常方輕易而每之，若一劑得差即止，若服多令人大熱，即須服冷藥厭之，
宜審而用之。
千金翼方卷第十二





















1=標題= 千金翼方卷第十三

辟穀

2=標題= 服茯苓第一（方六首）
服茯苓方
茯苓粉（伍斤）、白蜜（參斤）、柏脂（柒斤鍊法在後）
右參味，合和圓如梧桐子，服拾圓，飢者增數服之，取不飢乃止，服吞壹圓，
不復服穀及他果菜也，至休，飲酒不得，但得飲水，即欲求升仙者，
常取杏仁伍枚咀，以水煮之為湯，令沸去滓以服藥，亦可和丹砂藥中令赤服之，
又若卻欲去藥食穀者，取消石葵子等熟治之以粥服方寸匕日一，四日內日再服，藥去，
稍稍食穀葵羹太良。又方   茯苓（參斤）、白蠟（貳斤）、大麻油（三升）、
松脂（參斤）右肆味，微火先煎油三沸，內松脂令烊，次內蠟，蠟烊內茯苓，
熟攪成圓乃止，服如李核大壹圓，日再，一年延年，千歲不飢
又方   茯苓（貳斤）、雲母粉（貳斤）、天門冬粉（貳斤）、羊脂（伍斤）、
麻油（參斤）、蜜（伍斤）、白蠟（參斤）、松脂（拾斤白者）
右捌味，內銅器中，微火上煎令相得，下火和令凝紫色乃止，欲絕穀，
先作五肉稻食五日，乃少食，三日後圓此藥，大如彈圓日三服，一日玖圓，不飢，
飢則食此止，卻百二十日復食九圓，卻三歲復食九圓，卻十二年復食九圓，
如此壽無極，可兼食棗脯，飲水無苦還下藥取消石壹升葵子壹升以水參升煮取壹升，
日三服八合，亦可壹升，藥下乃食一合米粥，日三，三日後日中三合。
又方   茯苓（去皮）
右以淳酒漬令淹密封十日，出之如餌可食甚羹，服方寸匕，日三，令人肥白，
除百病不飢渴延年。又方   茯苓粉（伍斤）、白蜜（參升）
右貳味，漬銅器中，瓷器亦得，重釜煎之，數數攪不停，候蜜竭，
出以鐵臼擣參萬杵日壹服三十圓如梧子，百日病除，二百日可夜書，
二年後役使鬼神久服神仙。辟穀延年千歲方。
松脂、天門冬（去心）、茯苓、蠟、蜜（各壹升）
右伍味，以酒伍升先煎蜜蠟三沸，內羊脂三沸，內茯苓三沸內天門冬相和，
服三圓如李子，養色還白，以杏仁壹升內之為良。

2=標題= 服松柏脂第二（方貳拾首論一首）
採松脂法。
常立夏日，伐松橫枝指東南者，圍二三尺長一尺許，即日便倒頓於地，以器其下承之，
脂自流出三四過使以和藥，此脂特與生雄黃相宜，若堅強者，更著酒中火上消之，
汁出，著冷酒中引之乃煖和雄黃，衡山松脂膏，常以春三月入衡山之陰，
取不見日月之松脂鍊而食之，即不召自來，服之百日，耐寒暑，二百日五藏補益，
服之五年，即王母見諸名山，所生三百六十五山，其可食者獨滿谷陰懷中耳，
其谷正從衡山嶺直東肆百八十里，當橫揵正石橫其嶺，
東北行過其南入谷五十里窮穴有石城白鶴，其東方有大石四十餘丈，狀如白松，
松下二丈有小穴，可入山，有丹砂可食也，其南方陰中有大松大三十餘園，
有三十餘株，不見日月，皆可服也。取破松脂法。以日入時破其陰以取其膏，
破其陽以取其脂，等分食之，可以通神靈，鑿其陰陽為乳，令方寸深五寸，
還以皮掩其乳，無令風入，風入不可服也，以春夏時取之，取之訖，封塞勿洩，
以泥塗之，東北行至丹砂穴下有陰泉水，可飲之，
此洪農車君以元封元年入此山食松脂，十六年復下，居長安東市，
又在上谷牛頭谷時往來至秦嶺上，年常如三十者。取松脂法。斫取老枯肥松，
細擘長尺餘，置甑中蒸之，滿甑脂下流入釜中，數數接取脂，置水中凝之，盡，更為，
一日可得數十斤，枯節益佳。又法   取枯肥松細破，於釜中煮之，其脂自出，
接取置冷水中凝之，引之則成，若以五月就木取脂者，對刻木之陰面為二三刻，
刻可得數升，冬則依煮法取，勿煮生松者少脂。鍊松脂法。松脂貳拾斤為一劑，
以大釜中著水，加甑其上，塗際勿洩，加茅甑上為藉，復加生土茅上厚一寸，
乃加松脂於上，炊以桑薪，湯減添水，接取停於冷水中，凝，更蒸之如前法，三蒸畢，
止，脂色如白玉狀，乃用和藥，可以圓菊花茯苓服之，每更蒸易土如前法，
以銅鑼承甑下脂，當入鑼中如膠狀，下置冷水中，凝更蒸，欲出銅器於釜中時，
預置小繩於脂中，乃下停於水中凝之，復停於炭，須臾乃四過皆解，乃可舉也，
盡更添水，以意斟酌其火，勿太猛，常令不絕而已。又方
治松脂以灰汁煮之寫置盆水中，須臾凝，斷取，復置灰中煮之，如此三反，
皆易水成矣。一法鍊松脂十二過易湯，不能者五六過亦可服之。鍊松脂法。
薄淋桑灰汁以煮脂一二沸，接取投冷水中引之凝，復更煮，凡十過，脂則，
成若強者復以酒中煮三四過則柔矣，先食服一兩，日三，十日不復飢，飢更服之，
一年後，夜如白日，久服去百病，禁一切肉鹹菜魚醬鹽等。又方
松脂（拾斤）右用桑薪灰汁貳石內釜中，加甑於上，甑中先鋪茅，
次鋪黃砂土可參寸，蒸之，脂少間流入釜中，寒之凝，接取復蒸如前，三上，
更以清水代灰汁，復如前，三上，去水，更以陰深水壹石伍斗煮甘草參斤，得壹石汁，
去滓內牛酥貳斤加甑釜上，復炊如前，令脂入甘草汁中凝，接取復蒸，
夕下如此三上即成，苦味皆去，甘  如飴，膏服如彈丸，日三，久服神仙不死。
又方 好松脂（壹石）、石灰汁（參石）右貳味，於淨處為加大釜，斬白茅為藉，
令可單止，以脂內甑中炊之，令脂自下入釜盡去甑接取內冷中水，以扇扇之，
兩人引之三十過，復蒸如前，滿三遍，三易灰汁，復以白酢漿三石鍊之三過，
三易酢漿也，復以酒鍊之一過，亦如上法訖，以微火煎之，令如飴狀，服之無少長。
又方   松脂貳斤半水伍升煎之，汁黃濁出投冷水中，如是百二十上，不可以為率，
四十入湯輒一易湯，凡三易湯且成，軟如泥，其色白，乃可用治，下茯苓一斤，
內藥中攪令相得，藥成，置冷地可圓，圓如杏核，日吞參圓，拾日止，自不欲飲食，
當鍊松脂無令苦乃用耳。又方   松脂柒斤，以桑灰汁壹石煮脂三沸，接置冷水中，
凝，復煮之，凡十，脂白矣，為散參兩分為三服，十兩以上不飢，飢復服之，
一年以後，夜視目明，久服不死。論曰，鍊松脂，春夏可為，秋冬不可為，
絕穀治癩第一欲食即勿服亦去三尸。粉松脂法。
松脂（拾斤）
丹黍灰汁煮沸，接置冷水中二十過，即末矣，亦可雜雲母粉丸以蜜，服之良。
服松脂法。欲絕穀，服參兩，飢復更服，取飽而止，可至壹斤，不絕穀者，服食壹兩，
先食，須藥力盡乃餘，食錯者即食不安而吐也，久服，延年百病除。
又方   松脂（拾斤）、松實（參斤）、柏實（參斤）、菊花（伍升）
右肆味下篩，蜜和服如梧子參拾圓，分為參服一百日以上，不復飢服之一年，
百歲如三十四十者，久服壽同天地。
又方   桑寄生蒸之令熟，調，和以鍊松脂大如彈丸，日一丸，即不飢。
服法   以夏至日取松脂，日食升壹升，無食他物，飲水自恣令人不飢，
長服可以終身不食，河南少室山有大松，取陰處斷之，置器中蒸之，膏自流出，
鍊出去苦氣，白蜜相和食之，日壹升，三日後服如彈丸，渴飲水，令人不老，取無時。
又方   松脂（伍斤）、羊脂（參斤）
右貳味，先鍊松脂令消，內羊脂，日服博棋一枚，不飢久服神仙。
守中方（與前別）白松脂（柒斤參$M鍊）、白蠟（伍斤）、白蜜（參斤）、
茯苓粉（參斤）右參味，合蒸一石米頃，服如梧子拾圓，飢復取服，日一丸，
不得食一切物，得飲酒，不過一合，齋戒，咀五香，以水煮一沸，去滓，
以藥投沸中，又欲致神女者，取茅根治取汁以和之，蒸服之，神女至矣。
又方   松脂桑灰鍊百遍，色正白，復內之飴蜜中，數反出之，服二圓如梧子，
百日身輕，一年玉女來侍。
取柏脂法。五月六日刻其陽二十株，株可得半升，鍊服之，欲絕穀者，增之至陸兩，
不絕穀者壹兩半，禁五辛魚肉菜鹽醬，治百病，久服，鍊形延年，鍊脂與鍊松脂法同。

2=標題= 服松柏實第三（方一十九首）
凡採柏子，以八月，過此零落又喜蠹蟲，頓取之又易得也，
當水中取沈者八月取井房暴乾末，服方寸匕，稍增至五合，或日壹升半，欲絕穀，
恣口取飽，渴飲水一方，柏子服不可過五合。凡採松實，以七月未開時採之，才開口，
得風便落不可見也，松子宜陳者佳。絕穀升仙不食法。取松實末之，服三合，
日三則無飢渴，飲水勿食他物，百日身輕日行五百黑，絕穀升仙。服松子法。
治下篩服方寸匕，日三四或日壹升，半升能多為善，二百日以上，日行可五百里，
一法，服松子不過三合。松子圓松子味甘酸，益精補腦，久服，延年不老，百歲以上，
顏色更少，令人身輕悅澤方。松子菊花等分，以松脂若蜜丸服如梧子十丸日三，
可至二十丸，亦可散服二方寸匕，日三，功能與前同。又方   松柏脂及實各等分，
丸以松脂，服之良。服松葉令人不老，身生毛皆綠色，長一尺，體輕氣香，還年變白，
久服以絕穀不飢渴，飲水服松葉，亦可粥汁服之，初服如惡，久自便，亦可乾末，
然不及生服。服松葉法。細切食之，日三合，令人不飢。
又方   細切之如粟使極細，日服二合，四時皆服，生葉治百病，輕身益氣，還白延年。
又方   四時採，春東夏南秋西冬北方，至治輕身益氣，令人能風寒不病痺延年。
高子良服柏葉法。揉無時，以葉切置甑中令滿，覆盆甑著釜上蒸之三石米頃，
久久益善，蒸訖水淋百餘過訖，陰乾，若不淋者，蒸訖便陰乾，服壹合，後食，
日三服，勢力少，稍增，從壹合始至壹升，令人長生益氣，可辟穀不飢，
以備厄還山隱無穀，龐伯寧嚴君平趙德鳳唐公房等脩道佐時也，世遭飢運，
又避世隱峨眉山中，飢窮欲死，適與仙人高子良五馬都相遭，以此告之，皆如言，
盡共服之，卒賴其力皆度厄，後以告道士進同得其方，遂共記之。
又方  取大盆內柏葉著盆中，水漬之，一日一易水，易水者狀甕出水也，
如是七日以上，若二七日為佳，訖，覆盆蒸之，令氣徹便止，
暴乾下篩末一石以一斗棗膏溲，如作乾飯法，服方寸二匕，日三，以水送不飢，
飢即服之，渴飲水，以山居讀誦氣力不衰，亦可濟凶年。仙人服棉葉減穀方
柏葉取近上者，但取葉，勿雜枝也，三十斤為一劑，常得好不津器，內柏葉於中，
以東流水漬之，使上有三寸，以新盆覆上泥封之，三七日出，陰乾勿令塵入，
中乾便治之下篩，以三升小麥淨擇內著柏葉汁中，須封五六日，乃出陰乾燥復內之，
封五六日出，陰乾令燥，磨之下篩，又取大豆三升，炒令熟，取黃磨之下篩，
合三物攪調相得，內韋囊中盛之，一服五合，用酒水無在日三，食飲無妨，治萬病，
病自然消，冬不寒，顏色悅澤，齒脫更生，耳目聰明腸實，服此，食不食無在。
又方  取柏葉三石，熟蒸暴乾，下蓰大麥一升，熬令變色，細磨之都合和，
服多少自任亦可作粥服之，可稍稍飲酒。又方   取柏葉二十斤著盆中，
以東流水漬三七日，出，暴乾，以小麥一斗漬汁三四日，出，暴乾，熬令香，
柏葉亦然，鹽一升，亦熬之令黃，三味擣下篩，以不中水豬膏二斤細切，
著末中攪篩之，先食，服方寸匕，日三七，不用食，良，亦可兼服之。
又方  取陰地柏葉，又取陰面皮，咀，蒸之，以釜下湯灌之，如是至三，陰乾百日，
下篩大麥末大豆末三味各一斤，治服方寸匕，日三，以絕穀不食，除百病延年。
又方  柏葉三石，熟煮之，出置牛筥中以汰之，令水清乃止，暴乾，以白酒三升溲葉，
微火蒸之熟，一石米頃息火，復暴乾，治大麥三升熬令變色，細治暴擣葉下篩，
合麥屑中，日服三升，以水漿若酒送之，止穀療病，辟溫癘惡鬼，久久可度世。
又方   柏葉拾斤，以水四斗漬之一宿，煮四五沸，漉出去汁，別以器閣之乾，
以小麥一升漬柏葉汁中，一宿出，暴燥，復內之，令汁盡，取鹽一升柏葉一升麥一升，
熬令香，合三味末之，以脂肪一片合溲，酒服方寸匕，日三，病自消滅，十日以上，
便絕穀，若乘騎，取一升半水飲之，可以涉道路不疲。休散方。側柏（壹斤生）、
烏豆、麻子（各半升炒）右參味，擣拌空心冷水服，方寸匕。

2=標題= 酒膏散第四（方六首論一首）
仙方凝靈膏。茯苓（參拾六斤）、松脂（貳拾四斤）、松仁（拾貳斤）、
柏子仁（拾貳斤）右肆味，鍊之擣篩，以白蜜兩石四斗內銅器中，微火煎之，
一日一夜，次第下藥，攪令相得，微微火之，七日七夕止，可取丸如小棗，服七丸，
日三，若欲絕穀，頓服取飽，即不飢，身輕目明，老者還少，十二年仙矣。
初精散方   茯苓（參拾陸斤）、松脂（貳拾肆斤）、鍾乳（壹斤）
右參味為粉，以白蜜伍斗攪令相得，內器中，固其口，陰乾百日，出而粉之，
一服三方寸匕，日三服，一劑大佳，不同餘藥。論曰，丸欲服大藥，
當先進此一膏一散，然後乃服大藥也。五精酒主萬病髮白友黑齒落更生方。
黃精（肆斤）、天門冬（參斤）、松葉（陸斤）、白朮（肆斤）、枸杞（伍斤）
右伍味皆生者，內金中，以水參石煮之一日，去滓，以汁漬麴如家醞法，
酒熟取清，任性飲之，一劑長年。
白朮酒方   白朮（貳拾伍斤）右壹味，咀，以東流水兩石伍斗不津器中漬之，
二十日去滓，內汁大盆中，夜候流星過時，抄已姓名置盆中，如是五夜，汁當變如血，
取以漬麴如家醞法，酒熟取漬，任性飲之，十日，萬病除百日，白髮友黑，齒落更生，
面有光澤，久服長年。枸杞酒方
枸杞根（壹百斤）右壹味，切，以東流水肆石煮之，一日一夕，去滓，得一石，
汁漬麴釀之，如家醞法，酒熟取清，置不津器中取。
乾地黃末（壹升）、桂心末（壹升）、乾薑末（壹升）、商陸根末（壹升）、
澤瀉末（壹升）、椒末（壹升）
右陸味，盛以絹袋，內酒中，密封口埋入地三尺，堅覆上二十日，沐浴整衣冠，
向仙人再拜訖，開之，其酒當赤如金色，平旦空肚服半升為度，十日萬病皆愈，
二十日瘢痕滅，惡疾人以一升水和半升酒分五服，服之即愈，若欲食石者，
取河中青白石如棗杏仁者貳升，以水參升煮一沸，以此酒半合置中，須臾即熟可食。
靈飛散方   雲母粉（壹斤）、茯苓（捌兩）、鍾乳（柒兩）、柏仁（柒兩）、
桂心（柒兩）、人參（柒兩）、白朮（肆兩）、續斷（柒兩）、菊花（拾伍兩）、
乾地黃（拾貳兩）
右壹拾味，擣篩，以生天門冬拾拾玖斤，取汁溲藥，著銅器中蒸之，
壹石貳斗黍米下，出，暴乾擣篩先食服方寸匕，日壹服，三日力倍，五日血充盛，
七日身輕，十日面色悅澤，十五日行及奔馬，三十日夜視有光，七十日頭髮盡落，
故齒皆去，更取二十匕，白蜜和擣二百杵，丸如梧子，作八十一丸，皆映徹如水精珠，
欲令髮齒時生者，日服七丸，三日即生，若髮未白不落者，且可服散如前法，已白者，
餌藥至七年乃落，入山日服七丸，則絕穀不飢。

2=標題= 服雲母第五（方三首論一首）
雲母粉法
雲母取上上白澤者，細擘以水淨淘，漉出蒸之，一日一夜下之，復更淨淘如前，
去水令乾，率雲母壹升，鹽三升，消石一斤，和雲母擣之，一日至暮，
取少許掌上泯著不見光明為熟，出安盆甕中，以水漬之令相得，經一炊久，
澄去上清水，徐徐去之盡，更添水如前，凡三十遍，易水，令淡如水味，即漉出，
其法一如研粉，澄取淀，然後取雲母淀，徐徐坐絹袋中，濾著單上，暴令乾即成矣，
雲母味甘平無，主治死肌中風寒熱，如在船車上，除邪氣，安五藏，益子精，
明目下氣，堅肌續絕，補中，五勞七傷虛損少氣，止利久服，輕身延年，
強筋填髓滿可以負重，經山不乏，落齒更生，瘢痕消滅，光澤人面，不老耐塞暑，
志高可至神仙，此非古法，近出東海賣鹽女子，其女子年三百歲，貌同笄女，
常自一籠鹽重五百餘斤，如斯得效者其數不一，可驗神功矣。又方   雲母擘薄，
淘淨去水餘濕，沙盆中研萬萬遍，以水淘澄取淀，見此法即自保愛修而服之，
勿泄之勿泄之。凡服雲母祕澀不通者，以蕪菁薤汁下之即通，祕之。雲母粉法
熱風汗出心悶，水和雲母浴之，不過再，差。勞損汗出，以粉摩之即定，
以粳米粥和三方寸匕，服之。疳濕慝瘡月蝕，粳米粥和三方寸匕服之，
以一錢匕內下部中取差。止下  病，粳米粥和三方寸匕服之七日，
慎血食五辛房室重作務。赤白痢積年不差，服三方寸匕，不過一兩，即差，寸白蟲者，
服一方寸匕，不過四服。帶下服三方寸匕，三五服，差。金瘡一切惡瘡，粉塗之，
至差止。疽疥癬亦然。風癩者服二方寸匕，取差。痔病，服三方寸匕，
慎房室血食油膩。淋病，服三方寸匕。又一切惡瘡粉和豬脂塗之。頭瘡禿癬，
酢酒洗去痂，以粉塗之，水服三方寸匕百日，慎如前。論曰，
凡服粉治百病皆用粳米粥和服之，慎房室五辛油膩血食勞作，若得雲母水服之壹升，
長年飛仙。雲母水主除萬病，久服，長年神仙方。
雲母（貳拾斤細擘）、芒消（拾斤）、露水（壹石）、崖蜜（貳斤）右肆味，
先取靈水捌斗作沸湯，分半洮汰雲母再遍漉出，以靈水二斗溫之，
內芒消令消置木器中，內雲母訖，經三七日出之令燥，以水漬之，麤皮令軟，作袋，
內雲母袋中，急繫口兩人揉挺如初，篩下$P可得五斤，以崖蜜和攪令如粥，
內薄削中，漆固口，理舍北陰中，深六七尺，築土令平，一百二十日出之皆成水，
旦溫水一合，和雲母一合，向東服，日三，水寒溫自任，服十日，小便當黃，
此先除勞氣風療也，二十日，腹中寒癖皆消，二十日，齲齒除者更生，四十日，
不畏風寒伍十日諸病皆愈，顏色日少，久服不已，長年神仙。

2=標題= 服水第六（論一首法七首）
論曰，夫天生五行，水德最靈，浮天以載地，高下無不至，潤下為澤，升而為雲，
集而為霧，降而為兩，故水之為用，其利博哉，可以滌湯滓穢，可以浸潤焦枯，
尋之莫測其涯望之莫其際，故含靈受氣非水不生，萬物稟形非水不育，
大則包稟天地，細則隨氣方圓，聖人方之以為上善，余嘗見真人有得水仙者，
不其方，武德中龍齋此一卷服水經授余，
乃披翫不拾晝夜其書多有蠹壤文字頗致殘缺，因暇尋其義理，
集成一篇好道君子勤而脩之，神仙可致焉。第一服水法   凡服水之法，
先發廣大心仍救三塗大苦普度法界含生，然後安心服之。經曰，
服水以死為其決得不疑，然後辦一瓦杯受一升，擇明四時王相甲子開除滿之日，
并與身本命相生之日，候天地大時無一雲氣日未出時，清淨沐浴服鮮淨衣，
燒香禮十方諸佛及一切聖賢仙人天真，乞大鴻恩，乃向東方取水以水置器中，
候日出地，令水與日同時得三杯，杯各受一升，之三遍，向日以兩手棒水當心，
面向正東方並腳而立，先扣齒鳴天鼓三通，乃以口臨水上密誦一三五七遍極微，
微用力乃細細咽之，想三咽在左廂下，三咽在右廂下，三咽處中央下，周而復始，
但是服即作此法咽水服一杯踟躕消息徐徐行二十步，乃迴更服一杯訖，
更徐徐行四十步，乃迴更飲一杯，復行八十步乃止，勿煩多飲，亦不得少也，
常燒眾名香至心念佛，凡有所證悟境界一切狀貌不得執著，乃真事向人道說，
此則起首服水法，柸用桑杯，瓦亦得，其$5曰。乾元亨利正九種吾生，日月與吾并，
吾復不飢復不渴，賴得水以自活，金木水火土五星之氣，六甲之精，三真天佁，
濁雲上盈，黃父赤子，守中無傾，急急如律令，每服皆用此，之三杯，杯各三遍，
乃細緩緩徐徐服之。細服五色水法 經曰，白黃黑水服法如前，唯有青水一法，
服滿三匕，日中思食，鬼神遍在身中，從人，索食，當如法與之，絕中五穀，
多食棗栗詐稱鬼親附說人慎勿信之，但當以法調和，以時及節。
服赤水方   赤向生氣所宜之方，三杯三，栱手心念口言誦倡日，木水火土五精六府，
一切識藏，欲服之時，專心注下，初服之時如似漿氣，三七日如甘露味，
亦當食栗一升，七日食蟲漸發，三尸亦盛思美飲食，遍緣一切世間，當發善念，
相續五七日中二食棗栗水方漸強增長，顏色怡悅，氣力異常，更須加口水當漸少，
日月漸盈，膚體汗類漸漸剝落，眼目精明，亦少睡眠，心開意解，但如法慎護心，
若不至誠，內連六識外，為鬼侵繞其心，念青帝神守護水精五七日，腳弱心意不定，
但當正念重加神司土父神后五藏君名，眾邪雜鬼如法而去六七日後獨善，
解音樂不得禮拜，省習誦養氣力，勿嗔怒嫉妒，勿調氣省睡眠。
卻鬼法   日然摩然摩，波悉諦蘇若摩竭狀闇提，若夢若想，若聰明易解，
常用此法去之。服水禁忌法   經日凡服水忌用銅鐵器，唯用器，初起手時，
忌陰雲大雨大風大霧，天地不明皆。凡服水禁陳米臭豉生冷，酢滑椒薑，
一切眾果悉不得食，又不得至喪孝產乳之家，五辛之氣亦不得聞，一切脂膩血食菜茹，
悉不得食也。凡服水四七日後，戶聞琴聲歌嘯悉不得容受，資身悅樂，音聲慱戲，
皆不得執漸漸通泰，以洪大道，五色水法，皆同於此世，世門之法，
音聲觸五穀觸喪孝觸產婦觸射利觸善友觸惡人名聞觸惡名觸，皆當謹慎之。
服水節度法   經日，凡服水七日中，漸止酢滑，亦漸省食，七，日取棗栗食經二日後，
乃更服之，二七日後，食蟲漸發，更食棗栗一升，三七日後思食，更服栗棗貳升，
四七日後，食蟲思食欲死腳弱不能行步，五七日水力漸盈，顏色更好，氣力異常，
六七日中能步不止，隨意東西，七七日中心解異義，耳聞異聲，必不得貪，
著義亦有悲欣慈旨，八七日中守尸，九七日中尸臭自然遠離不樂，
世間五藏諸病悉得除愈，十七日中髓腦眾皮膚汗類一切悉愈，眼目精明，心想分別，
無事不知，千日後中表內外以五藏漸縮漸小，眾毒不害人，精水神漸來附人，
七年腸化為筋，髓化為骨，火不能燒水，不能漂居在水中與水同色，在水底與地無異，
居山澤間，遠視之者獨如山雷，此服黃黑水法，用水法，井泉清流悉得用之（雷字疑）
服水大例法   經日，凡服水以死為期，必得無疑，信因信果，正真其心，聞法歡喜，
不生疑惑。又日凡服水訖，男先舉左足，向陽左行，女先舉右足，向陰右行，
男奇女偶。凡服水法   立飲之，不得坐飲，欲細細而緩，不得麤麤而急，杯受壹升，
每一服必三杯，服一迴徐行三杯三迴，若少兼食者，杯受一升，如是三杯。凡服水，
上行百三十步，中行一百二十步，下行六十步，水重難得氣力，
善將其宜而不失其所者，一百日水定，周年水盈，四十年氣二百倍，遊形自在，
高原陸地與水等無差異顏色皎然，四十年腸化為筋，髓化為骨。凡服水，
八十以下十歲以上皆得服之，若小者當加棗栗，棗栗法上根者從初七至四七止，
中根者從初七至八七止，下根者從初七至十七乃至十七十二七止，後有中下根者，
一周晬將補乃始休息。上利根之人一服如甘露，中根之人再服如甘露，
下根之人四服如甘露，極下根者六服如甘露，上利根者一服二七日，
中根者過七日乃至十日，下根者服日再服七日。又有上利根者延日三倍，
中利根者延日一倍，下利根者才不當日。又有上品人脩戒定過去業強，
中品人見在脩業強，下品人以死為期，必得無疑信向三寶。中根有三品，
中上品當聞知此寶法，欲長年服大升一石二石即得不死，中中品脩習其行，比智殖業，
當服此藥，廣行誓願，中下品少有嫉妒，及以墯慢亦具五蓋三毒，起罪心因國土荒亂，
人民饑饉，刀兵劫起，思服此藥以免。下根有三品睡眠無覺想，不善音樂，亦翫慱戲，
又無聰惠瞪不了，須人教可中品人小復遠人下品人居大深山乃得服耳。
千金翼方卷第十三



















1=標題= 千金翼方卷第十四

退居
論曰，人生一世甚於過隙，役役隨物，相視俱盡，不亦哀乎，就中養衛得理，
必免夭橫之酷，若知進而不知退，知得而不知喪，嗜欲煎其內，權位牽其外，
其於過分內熱之損，胡可勝言，況乎身滅覆宗之不絕於世哉，今撰退居養志七篇，
庶無禍敗夭橫之事，若延年長生則存乎別錄，高人君子宜審思之。

2=標題= 擇地第一
山林深遠固是佳境，獨往則多阻，數人則喧雜，必在人野相近，心遠地偏，背山臨水，
氣候高爽，土地良沃，泉水清羹，如此得十畝平坦處便可構居，若有人功可至二十畝，
更不得廣，廣則營為關心，或似產業，尤為煩也，若得左右映帶崗阜形勝最為上地，
地勢好，亦居者安，非他望也。

2=標題= 締刱第二
看地形向背擇取好處，立一正屋三間，內後牽其前梁稍長，柱令稍高，椽上著棧，
棧訖上著三四寸泥，泥令平，待乾即以瓦蓋之，四面築墻，不然塹壘務令厚密，
泥飾如法，須斷風隙拆縫門，依常法開後門，若無瓦，草蓋令厚二尺，則冬溫夏涼，
於簷前西間作一格子房以待客，客至引，坐勿令人寢室及見藥房，
恐外來者有穢氣損人壞藥故也，若院外置一客位最佳，堂後立屋兩間，每間為一房，
修泥一準正堂，門令牢固，一方著藥，藥房更造一立櫃高腳為之，天陰霧氣，
櫃下安少火，若江北則不須火也，一房著藥器，地上安厚板，板上安之，
著地土氣恐損，正屋東去屋十步造屋三間，脩飾準上，二間作廚，北頭一間作庫，
庫內東牆施一棚，兩層，高八尺，長一丈，闊四尺，以安食物，必不近正屋，
近正屋則恐煙氣及人，兼慮火燭，尤宜防慎於廚東作屋二間，弟子家人寢處，
於正屋西北立屋二間通之，前作格子，充料理曬暴藥物，以籬院隔之，
又於正屋後三十步外立屋二間，椽梁長壯，柱高間闊，以安藥鑪，更以籬院隔之，
外人不可至也，西屋之南立屋一間，引簷中隔著門，安功德，充念誦八靜之處，
中門外水作一池，可半畝餘，深三尺，水常令滿，種芰荷菱芡，繞池岸種甘菊，
既堪採食，兼可閱目怡閑也。

2=標題= 服藥第三
人非金石，況犯寒熱霧露，既不調理，必生疾癘，常宜服藥，辟外氣和藏府也，
平居服五補七宣丸鍾乳丸，量其性冷熱虛實，自求好方常服，
其紅雪三黃丸青木香丸理中丸神明膏陳元膏春初水解散天行茵蔯丸散，皆宜先貯之，
以防疾發，忽有卒急不備難，求臘日合一劑烏膏楸葉膏，以防癰瘡等，
若能服食尤是高人，世有偶學合鍊又非真好，或身嬰朝紱心迫名利，
如此等輩亦何足言，今退居之人，豈望不死羽化之事，但免外物逼切，庶幾全其天年，
然小小金石事，又須閑解神精丹，防危救急所不可闕耳，伏火丹砂，保精養魂，
尤宜長服，伏火石硫黃，救腳氣除冷癖理腰膝，能食有力，小還丹愈疾去風，
伏火磁石，明目堅骨，火鍊白石英紫石英，療結滯氣塊強力堅骨，伏火水銀，
壓熱鎮心，金銀膏養精神去邪氣，此等方，孳固宜留心功力，各依本草，其餘丹火，
以冀神助非可卒致，有心者亦宜精懇儻遇其真。

2=標題= 飲食第四
身在田野尤宜備贍，須識罪福之事，不可為食損命，
所有資身在藥菜而已料理如法殊益於人，枸杞甘菊木牛膝首蓿商陸白蒿五加，
服石者不宜喫，商陸以上藥，三月已前苗嫩時採食之，或煮或虀或炒或，
悉用土蘇鹹豉汁加米等色為之，下飯甚良，蔓菁作虀最佳，不斷五辛者，春秋嫩韭，
四時採薤甚益，麴雖擁熱，甚益氣力，但不可多食，致令悶憒，料理有法節而食之，
百沸  飥蒸餅及羔索餅起麵等法在食經中，白粳米白梁黃梁青梁米，
常須貯積支料一年，炊飯煮粥亦各有法，並在食經中，菉豆紫蘇烏麻亦須宜貯，
俱能下氣，其餘豉醬之徒食之所要，皆須貯畜，若肉食者必不得害物命，
但以錢買猶愈於殺，第一戒慎勿殺，若得肉必須新鮮，似有氣息則不宜食，
爛藏損氣切須慎之戒之，料理法在食經中，食後將息法。平旦點心飯訖，
即自以熱手摩腹，出門庭行五六十步，消息之，中食後，還以熱手摩腹行一二百步，
緩緩行，勿令氣急，行訖還偃臥，四展手足勿睡，頃之氣定，便起正，
坐喫五六顆蘇煎棗，啜半升以下人參茯苓甘草等飲，覺似少熱，
即喫麥門冬竹葉茅根等飲，量性將理，食飽不得急行，及飢不得大語遠喚人嗔，
喜臥睡覺食散後隨其事業，不得勞心勞力，覺肚空，即須索食，不得忍飢，
必不得食生硬滑等物，多致霍亂，秋冬間暖裏腹，腹中微似不安，即服厚朴生薑等飲，
如此將息必無橫疾。

2=標題= 養性第五
雞鳴時起，就臥中導引，導引訖櫛漱即巾，巾後正坐，量時候寒溫，喫點心飯若粥等，
若服藥者，先飯食，服喫藥酒，消息訖，入靜燒香靜念，不服氣者亦可念誦，
洗雪心源，息其煩憲，良久事訖，即出徐徐步庭院間散氣，地濕即勿行，
但屋下東西步令氣散，家事付與兒子不得關心所營退居，去家百里五十里，
但時知平安而已，應緣居所要，並令子弟支料頓送，勿令數數往來憒鬧也，
一物不得在意營之，平居不得嗔，不得大語大叫大用力，飲酒至醉並為大忌，
四時氣候和暢之日，量其時節寒溫，出門行三里二里，及三百二百步為佳，量力行，
但勿令氣乏氣喘而已，親故鄰里來相訪問，攜手出遊百步，或坐，
量力宜談笑簡約其趣，纔得歡適，不可過度耳，人性非合道者，
焉能無悶悶則何以遣之，還須畜數百卷書，易老莊子等，悶來閱之殊勝悶坐，
衣服但麤縵可禦寒暑而已，第一勤洗浣，以香霑之，身數沐浴，務令潔淨，
則神安道勝也，浴法具養生經中，所將左右供使之人，
或得清淨弟子精選小心少過謙謹者，自然事閑無物相惱，令人氣和心平也，
凡人不能絕嗔，得無理之人易生嗔喜，妨人道性。

2=標題= 種造藥第六
種枸杞法   揀好地，熟斸加糞訖，然後逐長開，深七八寸令寬，
乃取枸杞連莖剉長四寸許，以草為索慢束，束如羹許大，於中立種之，
每束相去一尺，下束訖，別調爛牛糞稀如麵糊灌束子上令滿，減則更灌，
然後以肥土擁之滿訖，土上更加熟牛糞，然後灌水，不久即生，乃如翦韭法，
從一頭起首割之，得半畝料理如法可供數人，其割時與地面平，高留則無葉，
深翦即傷根，割仍避熱及兩中，但早朝為佳。又法   但作束子作坑，方一尺，
深於束子三寸，即下束子訖，著好糞滿坑填之，以水澆糞下，即更著糞填，
以不減為度，令糞上束子一二寸即得，生後極肥，數鋤擁，每月加一糞尤佳。
又法  但畦中種子，如種菜法，上糞下水，當年雖瘦，二年以後悉肥，
勿令長曲即不堪食，如食不盡，即翦作乾，菜以備冬中常使，如此從春及秋，
其苗不絕，取甘州者為真，葉厚大者是，有刺葉小者是香棘，不堪服食，慎之。
又法  枸杞子於水盆挼令散訖，暴乾斸地作畦，畦中去卻五寸土勺作，
縳草作以臂長短，即以泥塗上令遍，以安中，即以子布泥上，一面令稀稠得所，
以細土蓋上令遍，又以爛牛糞蓋子上令遍，又布土一重，令與畦平，待苗出時時澆溉，
及堪採，即如翦韭法，更不要煮鍊，每種用二月，初一年但五度翦，不可過此也，
凡枸杞生西南邵谷中及甘州者，其子味過於蒲桃，今蘭州西去鄴城靈州九原並多，
根莖尤大。種百合法  上好肥地加糞熟斸訖，春中取根大者，擘取瓣於畦中種，
如蒜法，五寸一瓣種之，直作行，又加糞灌水，苗出，即鋤四邊，絕令無草，
春後看稀稠得所，稠處更別移亦得，畦中乾即灌水，三年後甚大如芋，然取食之，
又取子種亦得，或一年以後二年以  始生甚遲，不如種瓣。種牛膝法   秋間收子，
至春種如種菜法，上加糞水溉，曲出堪採，即如翦菜法，常須多留子，秋中種亦好，
其收根者，別留子，取三畝肥地熟耕，更以長鍬深掘，取其土虛長也，土平訖，
然下子，荒即芸草，旱則溉，至秋子成高，刈取莖收其子，九月末間，
還用長鍬深掘取根，如法料理。種合歡法（萱草也）移根畦中稀種，一年自稠，
春翦苗食，如枸杞，夏秋不堪食。種車前子法   收子，春中取土地加糞熟斸水溉，
翦取如上法，此物宿根但芸灌而已，可數歲也。種黃精法 擇取葉參差者是真，
取根擘破稀種，一年以後極稠，種子亦得，其苗甚香美堪喫。種牛蒡法   取子畦中種，
種時乘兩即生，若有水，不要候雨也，地須加糞，灼然肥者，旱即澆水，
翦如上法菜中之尤吉，但多種食苗及根並益人。種商陸法   又取根紫色者白色者良，
赤及黃色者有毒，根擘破畦中作行種，種子亦得，根苗並堪食，色紫者味尤佳，
更勝白者，淨洗熟蒸，不用灰汁煮鍊，並無毒，尤下諸藥服丹砂乳石等人不宜服。
種五加法   取根深掘肥地二尺，埋一根令沒舊痕，甚易活，苗生從一頭翦取，
每翦訖鋤土擁之。種甘菊法   移根最佳，若少時折取苗乘雨中濕種便活，一年之後，
子落遍地長服者及冬中收子，翦如韭法。種苜蓿法   老圃多解但肥地令熟，
作種之極益人，還須從一頭剪，每一翦加糞鋤土擁之。
種蓮子法   又八月九月取堅黑子瓦上磨尖，頭直令皮薄，取墐土作熟泥封，
如三指大長二寸，使帶頭兼重令磨須尖，泥欲乾時擲置池中，重頭向下自能周正，
薄皮上易生數日即出，不摩者卒不可生。種藕法 春初掘取根三節無損處，種入深泥，
令到硬土，當年有花。種青蘘法（即胡麻苗也）取八稜者畦中如菜法種之，
苗生採食，秋間依此法種之，甚滑美。種地黃法   十二月耕地，至正月可止三四遍，
細杷訖然後作溝，溝闊一尺，兩溝作一畦，畦闊四尺，其畦微高而平硬甚不受兩水，
苗未生間得水即爛，畦中又撥作溝，溝深三寸，取地黃切長二寸種於溝中訖，
即以熟土蓋之其土可厚三寸以上，每種一畝用根五十斤，蓋土訖，
即取經冬爛穰草覆之，候稍牙出，以火燒其草令燒去其苗，再生者葉肥茂根葉益壯，
自春至秋凡五六遍，芸不得用鋤，八月堪採根，至冬尤佳，至時不採其根大盛，
春二月當宜出之，若秋採訖，至春不須更種，其種生者猶得三四年，但採訖杷之，
明年芸而已，參驗古法此為最良，按本草二月八月採，殊未窮物性也，八月殘葉猶在，
葉中精氣未盡歸根，二月新葉已生，性也，根中精氣已滋於葉，不如正月九月採殊妙，
又與蒸暴相宜，古人云二月八月非為種者，將謂野生當須見苗耳，若食其葉，
但靈散後摘取傍葉勿損中心正葉，甚益人勝（諸菜）。
造牛膝法  八月中長鍬掘取根水中浸一宿，密置篩中，手挼去上皮齊頭暴令稍乾，
屈令直，即作束，子又暴令極乾，此看端正，若自用者不須去皮，但洗令淨便暴，
殊有氣力。造乾黃精法   九月末掘取根，揀取肥大者去目熟蒸，微暴乾又蒸，
暴乾食欴如蜜，可停。造生乾地黃法   地黃一百斤，揀擇肥好者六十斤，有鬚者去之，
然後淨洗漉乾，暴三數日令微皺乃取揀退四十斤者，淨洗漉乾，於柏木臼中熟擣，
絞取汁，汁如盡以投之更擣，絞即引得餘汁盡用拌前六十斤乾者於日中暴乾如天陰，
即於通風處薄攤之，夜亦如此以乾為限此法比市中者氣力數倍頓取汁恐損，
隨日擣絞用，令當日盡佳。造熟乾地黃法   斤數揀擇一準生法，浸訖，
候好晴日便早蒸之，即暴於日中，夜置汁中以物蓋之，明朝又蒸，右法九遍止，
今但看汁盡色黑熟蒸三五遍亦得，每造皆須春秋二時，正月九月緣冷寒氣方可宿浸，
二月八月，拌而蒸之，不可宿浸也，地黃汁經宿死醋，不如日日擣取汁用，凡暴藥，
皆須以架，上置薄簟等以通風氣，不然日氣微弱則地氣止津也，於漆盤中暴最好，
簟多汗又損汁。藕粉法   取麤藕不限多少，灼然淨洗，截斷浸三宿，數換水，
看灼然淨訖，漉出碓中碎擣，絞取汁重擣，絞取濃汁盡為限即以密布濾麤惡物，
澄法清水，如稠難澄，以水攪之，然後澄，看水清即瀉去，一如造米粉法。
雞頭粉取新熟者去皮熟擣實如上法。菱角粉去皮如上法。
葛根粉去皮如上法開胃口止煩熱也。蒺藜粉擣去上皮簸取實如上法，此粉去風輕身。
茯苓粉剉如彈子，以水漏去赤汁如上法。栝樓根粉去皮如上法。種樹法須望前種，
十五日後種少實。種杏法   杏熟時，并肉核埋糞中，凡薄地不生，生且不茂，
至春生後即移實地栽之，不移即實小味苦，樹下一歲不須耕，耕之即肥而無實也。
種竹法   欲移竹，先掘坑令寬下水，調細土作泥如稀煎餅泥，即掘竹須四面鑿斷，
大作土科連根以繩周下抨舁之，勿令動著竹，動則損根多不活，掘訖舁入坑泥中，
令泥周匝滿，如泥少更添土著水，以物勻攪令實，其竹根入坑不得埋過本根，
若竹稍長者，以木深埋入土架縛之，恐風搖動即死種樹亦如此，竹無時，
樹須十二月以後三月以前，宜去根尺五寸留栽，來年便生，泥坑種動搖必不活。
種梔子法   臘月折取枝長一尺五寸以來，先鑿坑一尺闊五寸取枝屈下拗處如毬，
杖卻向上令有葉處坑向上坑口出五寸一邊約著土實訖，
即下肥土實築灼然堅訖自然必活，二年間即有子。作籬法   於地四畔掘坑深，
二尺闊二尺，坑中熟斸酸棗，熟時多收取子，坑中穊種之，生後護惜，
勿令損一年後高三尺，間去惡者，
一尺以下留一莖稀稠行伍端直來春剝去橫枝留距不留距，恐瘡大至冬凍損，
剝訖編作笆籬隨宜夾縛務令緩舒明年更編高七尺便定種榆柳並同法木槿木芙蓉更堪看。
種枳法   秋收取枳實破作四片，於陰地熟斸加糞即稠種之，至春生，隔一冬高一尺，
然後移栽每一尺種一，栽至高五尺，以物編之甚可觀也。

2=標題= 雜忌第七
屋宇宅院成後，不因崩損，有脩造，及妄動土，二尺以下即有土氣，慎之為佳，
初造屋成，恐有土木氣，待泥乾後，於庭中醮祭訖然後擇良日入居，居後明日，
燒香結界，發願，願心不退轉早悟道法，成功德藥無敗壞，
結界如後平旦以清水漱口從東南方左轉通言緊沙迦羅，又到西南角言自受殃，
又東南角言緊沙迦羅，又到西南角言你自受殃，一一如是
七遍盜賊皆便息心不能為害矣，或入山野，亦宜作此法，或在道路逢小賊作障難，
即定心作降伏之意  言緊沙迦羅緊沙迦羅一氣盡為度亦自壞散也，
此法秘妙是釋門深秘可以救護眾生大慈悲故不用令孝子弋獵魚捕之人入宅不用輒大叫喚，
每栽樹木，量其便利，不須等閑漫種，無益柴炭等並年支不用，
每日令人出入門巷惟務寂然，論曰，
看此論豈惟極助生靈亦足以誡於貪榮之士無敗禍之釁，庶忠義烈士味之而知止足矣。
千金翼方卷之十四


1=標題= 千金翼方卷第十五
補益

2=標題= 敘虛損論第一
論曰，凡人不終眉壽或致夭歿者，皆由不自愛惜，
竭情盡意邀名射利聚毒攻神內傷骨髓，外敗筋肉，血氣將亡，
經洛便壅皮裏空惟招蠹疾正氣日衰，
邪氣日盛不異舉滄波以注爝火頹華嶽而斷涓流語其易也，又甚於此，然疾之所起，
生自五勞五勞既用二藏先損心腎受邪，腑藏俱病，
故彭祖論別$4異被之戒李耳陳黃精吻之談斯言至矣，
洪濟實多令具錄來由并貫病狀庶智者之察微防未萌之疾也，
五勞者一日志勞二日思勞三日心勞，四日憂勞五日疲勞，
即生六極一日氣極氣極令人內虛，五藏不足外受邪氣，多寒濕痺，煩滿吐逆驚恐頭痛，
二日血極血極令人無色澤，恍惚喜忘善驚少氣舌強喉乾，寒熱不嗜食，
苦睡眩胃喜瞋三日筋極筋極令人不能久立喜倦拘攣腹脹四肢筋骨疼痛，
四日骨極骨極令人酸削齒不堅牢，
不能動作厥逆黃疸消渴癰腫疸發膝重疼痛浮腫如水狀，五日精極精極令人無髮，
髮膚枯落悲傷喜忘意氣不行六日肉極肉極令人發疰，如得擊不復得言甚者致死復生，
七傷者一日陰寒二日陰痿三日裏急，
四日精連連而不絕五日精少囊下濕六日精清七日小便苦數，
臨事不卒名日七傷七傷為病令人邪氣多，
正氣少忽忽喜忘而悲傷不樂奪色黧黑飲食不生肌膚色無潤澤髮白枯槁，牙齒不堅，
目黃淚出遠視見風淚下咽焦消渴鼻衄唾血中介介不利胸中噎塞食飲不下身寒汗出
肌肉痠痟四肢重不欲動作，
膝脛苦寒不能遠行上重下輕久立腰背苦痛難以俛仰繞臍急痛飢則心下虛懸，
脣乾口燥腹裏雷鳴胸背相引痛，或時嘔逆不食，或時變吐，小便赤熱，乍數時難，
或時傷多，或如針刺，大便堅澀，時洩下血身體瘙癢，陰下常濕，黃汗自出陰痿消小，
臨事不起，精清而少連連獨洩陰端寒冷莖中疼痛小便餘瀝，卵腫而大，
縮入腹中四肢浮腫，虛熱煩疼，乍熱乍寒，臥不安席，心如杵春，
驚悸失呼吸乏短時時惡夢，夢與死人共食入塚，此由年少早娶，用心過差，
接會汗出藏皆浮當風臥濕，久醉不醒及墜車落馬僵仆所致也故變生七氣積聚堅牢，
如杯留在腹內心痛煩冤不能飲食時來時去，發作無常，寒氣為病，
則吐逆心滿熱氣為病，則恍惚悶亂，長如眩冒，又復失精，喜氣為病，則不能疾行，
不能久立怒氣為病，則上氣不可當，熱痛上衝心短氣欲死，不能喘息，憂氣為病，
則不能苦作，臥不安席恚氣為病，則聚在心下不能飲食，
愁氣為病則平居而忘置物還取，不記處所四肢浮腫，不能舉止，五勞六極，
力乏氣畜變成寒熱氣疰，發作有時，受邪為病，凡有十二種風，風入頭則耳聾，
風入目，則遠視，風入肌膚則身體癮疹筋急風入，則動，上下無常，
風入心則心痛煩滿悸動喜腹滿脹風入肺則欬逆短氣風入肝則眼視不明，
目赤淚出發作有時風入脾則脾不磨腸鳴滿風入腎，則耳鳴而聾，
腳疼痛腰尻不隨甚者不能飲食，入膽則眉間疼痛，大小便不利，
令人疼痺五勞六極七傷七氣積聚變為病者，甚則令人得大風緩急濕痺不仁，偏枯筋縮，
四肢拘攣關節隔塞經不通便生百病羸瘦短氣令人無子，
病欲及人便即夭逝勞傷血氣心氣不足所致也若或觸勞風氣，
則令人角弓反張舉身皆動或眉鬚頓落，
惡氣腫起魂去不足夢與鬼交通或悲哀不止恍惚恐懼不能飲食，
或進或或退痛無常處至此為療，不亦難乎。（十二種風元不足）

2=標題= 大補養第二（論一首方八首）
論曰，病患已成，即須勤於藥餌，所以立補養之方，
此方皆是五石三石大寒食丸散等藥，自非虛勞成就，偏枝著，惟向死近無所控告者，
乃可用之，斯誠可以起死人耳，平人無病，不可造次著手，深宜慎忌。
張仲景紫石寒食散治傷寒已愈不復方。紫石英、白石英、赤石脂、鍾乳（鍊）、
栝樓根、防風、桔梗、文蛤、鬼臼、太一餘（各貳兩半）、人參、乾薑、
附子（炮去皮）、桂心（各壹兩）右壹拾肆味擣篩為散，酒服三方寸匕。
損益草散常用之佳，主男子女人老少虛損，及風寒毒冷，下痢癖飲，
欬嗽消穀助老人胃氣，可以延年，又主霍亂，酒服二方寸匕，愈又主眾病休息下痢，
垂命欲死，服之便差，治人最為神驗方
人參、附子（炮去皮各參分）、乾薑、桂心（各伍分）、防風（壹兩半）、
牡蠣（熬）、黃芩、細辛（各參分）、桔梗、椒（去目閉口者汗）、茯苓、秦艽、
白朮（各壹兩）右壹拾參味，各擣篩為散，更秤如分，乃合之治千杵，
旦以溫酒服方寸匕，老人頻服三劑良兼主虛勞。
草寒養散治心腹下支滿邪氣衝上，又心胸喘悸不得息，腹中漉漉雷鳴，
吞酸噫生食臭，食不消化，時洩時閉，心腹煩悶不欲聞人聲，好獨臥，常欲得熱，
恍惚喜忘，心中怵惕如恐怖狀短氣嘔逆，腹中防響，
五藏不調如此邪在於內而作眾病皆生於勞苦，若極意於為槳從風寒起治之皆同，
服此藥，旦未食時以淳美酒服二方寸匕不耐者減之，去巾帽薄衣力行方。
鍾乳（鍊）、附子（炮去皮）、栝樓根、茯苓、牡蠣（各壹分熬）、桔梗、
乾薑、人參、防風（各壹兩）、細辛、桂心（各伍分）、白朮（參兩半）
右壹拾貳味，各擣篩治千杵，以酒服之二匕，建日服之至破日止，周而復始。
又方  狀所主同前   鍾乳（鍊粉）、人參、茯苓、附子（炮各參分）、栝樓根、
牡蠣（熬）、細辛（各半兩）、乾薑、桂心（各伍分）、白朮、防風、桔梗（各壹兩）
右壹拾貳味，擣篩為散，服之一如前方，有冷加椒，有熱加黃芩各參分。
大草烏頭圓主寒冷虛損，五十年心腹積聚百病，邪氣往來，逆搶心，
痺頑羸瘦骨立不能食，破積聚方。
烏頭（拾伍分炮去皮）、人參（伍分）、生薑（貳兩）、前胡、
蜀椒（去目閉口者汗）、黃芩、白朮、半夏（洗）、黃連、吳茱萸、龍骨、白頭翁、
乾薑、細辛、桔梗、紫菀、芎藭、厚朴（灸）、女萎、礬石（燒）、桂心、
甘草（灸各壹兩）
右貳拾貳味，擣篩為末，鍊蜜和圓如梧子大，酒服拾圓，日三夜一，以知為度。
草烏頭圓破積聚治積結冷聚，陽道弱大便有血，婦人產後出血不止方。
烏頭（拾伍分炮去皮）、大黃、乾薑、厚朴（灸）、吳茱萸、芍藥、前胡、芎藭
、當歸、細辛、桂心（各伍分）、蜀椒（參分去目閉口者汗）、白薇（半兩）、
黃芩、白、人參、紫菀、甘草（灸各壹兩）
右壹拾捌味，擣篩為末鍊蜜和圓如梧子大酒服拾圓日參服漸漸加之。
大理中靈宿圓主風勞四十年癖絕冷并主欬逆上氣方
人參、桂心、吳茱萸、烏頭（炮去皮）、礜石（燒等分）
右伍味擣篩為末鍊蜜和圓如梧子大，酒服三圓日再以知為度。
凶奴露宿圓主毒冷方   礜石（燒）、桔梗、皂莢（灸去皮子）、乾薑、
附子（炮去皮）、吳茱萸（等分）右陸味，擣篩為末鍊愧和丸如梧子大，
飲服參圓日再稍加以知為度。

2=標題= 解散發動第三（論一首方三十五首與第二十二卷通）
論曰，既得藥力，諸痾併遣石忽發動須知解方，
故次立解散方焉一一依其診候而用之，萬不失一夫或洪或實，
或斷絕不足欲似死或細數或弦駛其所犯非一故也無常投醫不能識也熱多則弦駛有癖
則洪實急痛則斷絕，
凡寒食藥熱率常如是自無所苦非死候也動從節度則不死矣不從節度則死矣，
欲服散者宜診審正其候爾乃畢愈沈數者難發難發當數下之浮大者易發
也人有服散兩三劑不發者此人沈難發發不令人覺藥勢已行，
不出形於外但以藥治於內欲候知其力人進食多一候也顏色和悅二候也頭面身體瘙癢三候
也濇濇惡風四候也厭厭欲寐五候也諸有此證候者皆藥內發五藏但如方法服藥宜數下之內
虛自當發也。人參湯主散發諸氣逆心腹絞痛不得氣息命在轉燭方
人參、枳實（灸）、甘草（灸各玖分）、栝樓根、乾薑、白朮（各壹兩半）
右陸味，咀以水玖升煮取三升，分三服若短氣，稍稍數服無苦也能如方者佳冬月
溫食，胸腹熱者便冷食，夏月冷食以水服藥冷食過多腹冷者作湯即自解便止。
鴨通湯主散發熱攻胸背嘔逆煩悶臥大睡乘熱覺四肢不快，寒熱往來，大小便難方
白鴨通（新者）、大黃（貳兩）、石膏（碎）、知母（各壹兩）、豉（壹升）、
麻黃（參兩去節）、白（貳柒莖）、梔子仁（貳池枚）、黃苓（壹兩半）、
甘草（參分灸）右壹拾味咀以湯壹斗貳升淋鴨通乃以汁煮藥取三升半，去滓，
然後內豉更煮三沸去豉未食前服一升。
治氣湯主散家患氣不能食若氣逆方   人參、茯苓、桂心、厚朴（灸）、半夏（洗）、
甘草（灸各壹兩）、麥門冬（去心）、生薑（各參兩切）、大棗（貳拾枚擘）
右玖味，咀，以水捌升，煮取貳升陸合，分服柒合。主散發頭欲裂，眼疼欲出，
惡寒骨肉痛，狀如傷寒，鼻中清涕出方。以香豉五升熬令煙出以酒壹斗投之，
濾取汁任性飲多少欲令小醉便解令之，取解為度，
亦主時行寒食散發或口噤不可開腸滿脹急欲決此久坐溫衣生食所為皇甫云口不開去齒下
此酒五合熱飲之，須臾開，能者多飲至醉益佳不能者任性腹脹滿不通導之令下。
善服散家痰飲心  輅熱悶者吐之方   甘草（伍兩生用）
右壹味，咀以酒五升煮取二升半空腹分再服之，服別相去如行伍六里快吐止。
主散發黃胸中熱氣悶方   胡荽（壹把切）
右壹味以水柒升，煮取貳升半分再服便愈，如不差，更作，亦主通身發黃者，
濃煮大黃葉令溫，自洗，漬尤良，
并主熱毒及胸中毒氣相攻若不盡復煩悶或痛飲如故亦主新熱下痢。
解散主諸石熱毒方   白鴨通（伍升新者）右壹味，湯壹斗漬之澄清候冷飲之，
任性多少，以差為度。三黃湯主解散發腹痛脹  卒急方   大黃、黃連、黃芩（各參兩）
右參味咀，以水柒升，煮取三升，分為三服。（一方作丸）
散發時行兼有客熱，下血痢不止而煩者，黃連湯方。
黃連、黃孽（各肆兩）、梔子（拾伍枚擘）、阿膠（壹兩灸）、乾薑、芍藥、
石榴皮（各貳兩壹方用枳實）右柒味，咀，以水壹斗，煮取三升，分三服。
（一方以水六升煮之）乳石發頭痛寒熱，胸中塞日，晡手足煩疼方
生麥門冬（肆兩去心）、白（半斤切）、豉（三升）
右參味，熟湯捌升，煮取二升，分三服
散發虛羸不能食飲大便不通調藏腑方   麥門冬（去心）、黃苓、人參（各貳兩）、
竹茹（壹升）、大棗（拾肆枚擘）、茯神、半夏（洗）、生薑（切）、
甘草（各參兩灸）、桂心（半兩）
右壹拾味，咀，以水壹斗，煮取參升，分三服。
散發四肢腫方   甘遂（壹兩）、木防已、茯苓、人參、白朮（各參兩）、
麻黃（貳兩去節）、甘草（壹兩半灸）
右柒味，咀以水柒升，煮取二升捌合，分三服。
散發口瘡方   龍膽（參兩）、子孽（肆兩）、黃連（貳兩）、升麻（壹兩）
右肆味，咀以水四升，先煮龍膽黃連取二升，別取子孽冷水淹浸，
投湯中令相得，絞取汁，熱含冷吐差止。
散發如淋熱方   葵子（參升）、茯苓、大黃、通草（各參兩）、白（柒莖）、
當歸、石韋（去毛）、芒消（各貳兩）、桂心（壹兩）
右玖味，咀，以水壹斗，煮葵子取六升，去滓，內藥，更煮取參升，去滓，
內芒消更煮一沸，令消盡，分為四服，日三夜一。
散發大便秘澀不通方   大黃（肆兩）、桃仁（參拾枚去皮尖雙仁碎）
右貳味切，以水陸升，煮取貳升，分再服。
又大便不通方   生地黃汁（五合）、大黃、甘草（灸各半兩）
右參味咀，以水參升，煮取壹升，下地黃汁，又煮三沸分二服。
單服硫黃發為瘡方   以大醋和豉研熟如膏，以塗瘡上燥輒易之，甚良
礜石發亦作瘡狀如癤子紫石多發於腹背或著四肢，直以酥摩便差，仍用薺苨湯方
薺苨、麥門冬（各參兩去心）、乾薑（參兩半）、麻黃（去節）、人參、黃苓、
桔梗、甘草（灸各貳兩）右捌味咀，以水玖升，煮取參升，分三服從旦至晡乃盡，
日日合服以差為度非但礜石凡諸石發皆用此方。
散發痢血方   黃連、乾薑（各參兩）、黃芩（半兩）、鹿茸（貳兩）、
瓜子（壹升）、芍藥、芎藭、生竹皮、桂心、甘草（灸各壹兩）
右壹拾味，以水壹斗煮竹皮取捌升，去滓，內藥煮取貳升，分三服一日盡。
靳邵大黃圓主寒食，散成痰飲澼水氣心痛百節俱腫方。（一各細丸）
大黃、葶藶（熬）、豉（各壹兩）、巴豆（去心皮熬）、
杏仁（去皮尖雙仁熬各參拾枚）右伍味，各擣大黃豉為末，
別擣巴豆杏仁如脂鍊蜜相和令相得又更擣壹阡杵，空腹以飲服如麻子一丸，
日再不知增至貳圓，強人服丸如小豆大。
消石大圓主男子女人驚厥口乾心下堅羸瘦不能食，
喜臥墜墮血瘀久欬上氣滿痛足脛不仁而冷，少腹滿而痛身重目眩，百節疼痛，
上虛下實，又主女人乳餘疾帶下五藏散癖伏熱大如，堅腫在心下，胸中津液內結，
浮腫膝寒，蠱毒淫躍苦渴大虛等方。消石（拾貳兩熬之令乾）、
蜀椒（壹升貳合去目閉口汗）、水蛭（壹百枚熬）、蟲（貳兩半去翅足熬）、
大黃（壹斤）、茯茷（陸兩）、柒胡（捌兩去苗）、芎藭（伍兩）、蠐螬（參拾枚熬）
右玖味，擣篩為末，鍊蜜和更擣萬杵，圓如梧子大，空腹以飲服伍圓，
日三服五日進十丸，此皆不下，自此以後任意加之，一日可數十丸，與羊臛自補，
若利當盆下之，勿於  尤慎風冷，若女人月經閉，加桃仁三十枚。
（去皮尖雙仁熬方以酒服汁伍丸日三不知何稍增當下如豆汁長蟲腹中有病皆除）
解散雷氏千金丸方   消石（參分熬）、大黃（肆兩）、巴豆（壹分去心皮熬）
右參味，擣篩為末，鍊蜜和丸如小豆許飲服一丸，日二，以利為度。
細辛圓主散發五藏六腑三焦，冷熱不調，痰結胸中強飲百處不安，久服強氣方。
細辛、杏仁（去皮尖  仁熬）、澤瀉、乾薑、白、茯苓、桂心、
甘草（灸各貳兩）、附子（炮去皮）、蜀椒（去目閉口者汗）、附子（炮去皮）、
大黃、木防已（各伍分）、芫花、甘遂（各壹兩）右壹拾伍味，
各擣篩為末別治杏仁如脂合擣百杵，鍊白蜜和更擣五千杵，丸如梧子大以酒服貳丸，
日再服不能者如大豆二丸，以知為度，散家困於痰澼服藥患困者，
參服此丸暨相發助又不令越逸消飲去結澼，令胸膈無痰無逆寒之患，
又令人不眩滿迷悶。大青圓主積年不解不能食羸瘦欲死方
大青、麥門冬（去心）、香豉（各肆兩）、石膏（研）、葶藶子（熬）、梔子、
栝樓根、枳實（灸）、芍藥、知母、茯苓、大黃、黃耆、黃芩、甘草（灸各貳兩）
右壹拾伍味，擣篩為末，鍊蜜和丸如梧子太，以飲服五丸，日二丸，
五日不知則更服之，以知為度。下藥法   凡散數發熱無賴，
當下去之諸丹及金石等用此方下之。黍米參升作糜以成煎，豬脂一斤合和之，使熟，
宿不食，明旦早食之令飽，晚當下藥煎隨下出，神良，下藥盡者後不復發，若發，
更服之。又方   肥豬肉（伍斤）、白、薤白（各半斤）
右參味合煮之，旦不食噉之，一頓令盡為度。
壓藥發動數數患熱用求下卻之方   取豬腎脂，勿令中水盡取以火灸之，承取脂，
適寒溫，一服二三合一日一夜可五六升，藥稍稍隨大便去，甚良。
又方   肥豬肉作臛一升調和如常法，平旦空腹一頓食之，
須臾間腹中雷鳴鳴定便下藥隨下出以器承取，以水汰，取石不盡更作如前服之。
凡散發瘡腫膏方   生胡粉、蕪菁子（熬別擣）、杏仁（去皮尖雙人別擣）、
黃連（擣末）、水銀、豬脂
右陸味並等分惟水銀倍之以脂和研令相得，更以水銀治瘡上，日三。
有發赤腫者當摩之以膏方   生地黃（伍兩）、大黃（壹兩）、
杏仁（貳拾枚去皮尖兩仁）、生商陸根（貳兩）右肆味，切以醋漬一宿，
以豬脂一升煎商陸黑，去滓膏成，日三摩之。
散發有生細瘡者此藥主熱至捷方   黃連、芒消（各伍兩）
右貳味，以水捌升煮黃連取四升，去滓，內芒消令烊，以布塗貼著上，
少皆著之。
洗瘡湯方   黃連、黃芩、苦參（各捌兩）
右參味切以水三斗煮取一斗去滓極冷乃洗瘡日三。
治發瘡痛癢不可堪忍方   取冷石擣下篩作散粉之日五六度，乃燥瘡中自淨，無不差良。
凡服散之後，身體浮腫多是取冷所致，宜服檳榔湯方。
大檳榔（參拾五枚）
右壹味，先出子擣作末細篩然後咀其皮以湯柒升煮取貳升，內子末，分為再服，
服盡當下即愈。
解散大麥麵方   取大麥炒令汗出燥便止勿令太焦春去皮淨淘蒸令熟暴乾熬令香，
細末絹下以冷水和服三方寸匕，日再有赤腫者當摩之入蜜亦佳。

2=標題= 補五藏第四（方四十五首）
補心湯主心氣不足驚悸汗出，心中煩悶短氣喜怒悲憂悉不自知，咽喉痛，
口脣黑嘔吐舌本強水漿不通方。
紫石英、紫蘇、苓苓、人參、當歸、茯神、遠志（去心）、甘草（灸各貳兩）、
赤小豆（五合）、大棗（參拾枚擘）、麥門冬（壹升去心）
右壹拾壹味，咀，以水壹升煮取參升，分四服，日二夜一。
補心湯主心氣不足，多汗心煩喜獨語，多夢不自覺，喉咽痛時吐血，舌本強，
水漿不通方。
麥門冬（參兩去心）、茯苓、紫石英、人參、桂心、大棗（參拾枚擘）、
赤小豆（貳拾枚）、紫菀、甘草（灸各壹兩）右玖味，咀，以水捌升，
煮取貳升伍合，分為三服，宜春夏服之。遠志湯主心氣虛驚悸喜忘，不進食補心方。
遠志（去心）、黃耆、鐵精、乾薑、桂心（各參兩）、人參、防風、當歸、
芎藭、紫石英、茯苓、茯神、獨活、甘草（灸各貳兩）、五味子（參合）、
半夏（洗）、麥門冬（各肆兩去心）、大棗（拾貳枚擘）
右壹拾捌味，咀，以水壹斗參升煮取參升，伍合，分為伍服，日三夜二。
定志補心湯主心氣不足心痛驚恐方   遠志（去心）、昌蒲、人參、茯苓（各肆兩）
右肆味，咀，以水壹斗煮取參升，分參服。傷心湯主心傷不足，腰脊腹背相引痛，
不能俛仰方。茯苓、遠志（去心）、乾地黃（各貳兩）、大棗（參拾枚擘）、
飴糖（壹升）、黃苓、半夏（洗）、附子（炮去皮）、生薑（切）、桂心（各貳兩）、
石膏（碎）、麥門冬（各肆兩去心）、甘草（灸）、阿膠（熬各壹兩）
右壹拾肆味，咀，以水壹斗伍升煮取三升半，去滓，內飴糖阿膠更煎，取三升二
合，分三服。鎮心圓主男子女人虛損，夢寐驚悸失精，女人赤白注漏或月水不通，
風邪鬼疰，寒熱往來，腹中積聚，憂恚結氣，諸疾皆悉主之方。
紫石英、茯苓、昌蒲、蓯蓉、遠志（去心）、麥門冬（去心）、當歸、細辛、
卷柏、乾薑、大豆卷、防風、大黃（各伍分）、蟲（拾貳枚熬）、
大棗（伍拾枚擘）、乾地黃（三兩）、人參、澤瀉、丹參、秦艽（各壹兩半）、芍藥、
石膏（研）、烏頭（炮去皮）、柏子仁、桔梗、桂心（各參分）、半夏（洗）、
白朮（各貳兩）、鐵精、白歛、銀屑、前胡、牛黃（各半兩）、署預、
甘草（灸各貳兩半）
右參拾伍味，擣篩為末，鍊蜜及棗膏和之，更擣五千杵，丸如梧子飲服五丸日三，
稍稍加至貳拾圓，以差為度。大鎮心圓所主與前方同凡是心病皆悉服之方
乾地黃（壹兩半）、牛黃（伍分）、杏仁（去皮尖兩仁熬）、
蜀椒（去目閉口者汗各三分）、桑螵蛸（拾貳枚）、大棗（三拾伍枚）、白歛、
當歸（各半兩）、澤瀉、大豆齊、黃耆、鐵精、柏子仁、前胡、茯苓（各壹兩）、
獨活、秦艽、芎藭、桂心、人參、麥門冬（去心）、遠志（去心）、丹參、
阿膠（灸）、防風、紫石英、乾薑、銀屑、甘草（灸名壹兩）
右貳拾玖味，擣篩為末，鍊蜜及棗膏和，更擣五千杵，丸如梧子，酒服柒圓日三，
加至二十丸。（千金有署預茯神為三十一味）
補肝湯主肝氣不足，兩滿，筋急不得太息，四肢厥寒熱偏，淋溺石沙，
腰尻少腹痛婦人心腹四肢痛，乳癰膝脛熱，轉筋遺溺痟渴，爪甲青枯，口噤面青太息，
疝瘕上搶心腹中痛，兩眼不明悉主之方。（後面注內貳兩字）
蕤仁、柏子仁（各壹兩）、茯苓（貳兩半）、烏頭（炮四枚去皮）、
大棗（參拾枚擘）、牛黃、石膽、桂心（各壹兩）、細辛、防風、白、
甘草（灸各三兩）右壹拾貳味，咀，以水壹斗，煮取二升八合，分三服。
（一方用細辛二兩茯苓二兩強人大棘二十枚無牛黃白朮石膽各壹兩）
補肝湯主肝氣不足，兩下滿，筋急不得太息四厥疝瘕上搶心腹痛目不明方。
茯苓（壹兩肆銖）、烏頭（肆枚炮去皮）、大棗（貳拾肆枚擘）、蕤仁、柏子仁、
防風、細辛（各貳兩）、山茱萸、桂心（各壹兩）、甘草（捌  灸中者）
右壹拾味，咀，以水捌升，煮取二升，分三服，常用。
瀉肝湯主肝氣不足目暗四肢沈重方。
人參、半夏（洗）、白朮（各三兩）、生薑（陸兩切）、細辛（壹兩）、茯苓、
黃芩、前胡、桂心、甘草（灸各貳兩）
右壹拾味，咀，以水捌升煮取三升，分三服，三五日後，次服後湯方。
茯苓（參兩）、吳茱萸（壹兩）、大棗（參拾枚擘）、桃仁（去皮尖及雙仁者）、
人參、防風、烏頭（炮去皮）、柏子仁、橘皮、桂心、甘草（灸各貳兩）
右壹拾壹味，咀以水壹斗煮取貳升半，分三服。（千金有細辛貳兩）
補肺湯主肺氣不足，病苦氣逆，胸腹滿欬逆上氣槍喉，喉中閉塞，欬逆短氣，
氣從背起，有時而痛，惕然自驚，或笑或歌，或怒無常，或乾嘔心煩耳聞風雨聲，
面色白口中如含霜雪，言語無聲，劇者吐血方
五味子（參兩）、麥門冬（肆兩去心）、白石英（貳兩玖銖）、粳米（參合）、
紫菀、乾薑、款冬花（各貳兩）、桑根白皮、人參、鍾乳（研）、竹葉（切各壹兩）、
大棗（肆拾枚擘）、桂心（陸兩）右壹拾參味，以水壹斗貳升，煮桑白皮及捌升，
去滓內藥煮取三升，分三服。平肺湯主肺氣虛竭，不足乏氣，胸中乾，口中碎碎乾方。
麻黃（去節）、橘皮（各貳兩）、小麥（壹升）右參味咀以水伍升，煮取壹升半，
分再服。肺傷湯主肺氣不足而短氣，欬唾膿烅不得臥方。
人參、生薑（切）、桂心（各貳兩）、阿膠（灸）、紫菀（各壹兩）、
乾地黃（肆兩）、桑根白皮、飴糖（各壹斤）右捌味，咀以水壹斗伍升，
煮桑根白皮貳拾沸，去滓內藥，煮取貳升伍合次內飴糖令烊分三服。
傷中湯主傷中肺氣不足，下痛上，氣欬，唾膿血不欲食，惡風目，視，
足脛腫方   生地黃（半斤切）、桑根白皮（參升切）、生薑（五累）、白膠（伍）、
麻子仁、芎藭（各壹升）、紫菀（參兩）、麥種、飴糖（各壹升）、桂心（貳尺）、
人參、甘草（灸各壹兩）
右壹拾貳味，
咀以水貳斗煮桑根白皮取柒升去滓內藥煮取伍升澄去滓內飴糖煎取三升分為三服
溫液湯主肺痿，涎唾多，心中溫溫液液方
甘草（參兩）右壹味咀，以水參升，煮取壹升分三服
治肺癰欬，胸中滿而振寒，數咽乾不渴時時出濁唾腥臭，久久吐膿如粳米粥者方。
桔梗（參兩）、甘草（貳兩）右貳味，咀以水三升，煮取一升服，不吐膿也。
補肺散主肺氣不足，胸痛牽背，上氣失聲方
白石英、五味子（各伍分）、桂心（貳兩）、大棗（伍枚擘）、麥門冬（去心）、
款冬花、桑白皮、乾薑、甘草（灸各壹兩）右玖味，擣篩為散，
以水壹升煮棗取捌合，及熱，投一方寸匕，服日三亦可以酒煮，以知為度。
補肺圓主肺氣不足，失聲胸痛上，氣息鳴方。麥門冬（去心）、款冬花、白石英、
桑根白皮桂心（各貳兩）、五味子（參合）、鍾乳（伍分研為粉）、乾薑（壹兩）、
大棗（壹伯枚）右玖味，擣篩為末，以棗膏和為圓如梧子大，以飲下拾伍圓，日三。
瀉肺散主醉酒勞窘汗出當風，胸中少氣口乾喘息胸痛，甚者吐逆致吐血方。
款冬花、桂心、附子（炮去皮）、蜀椒（去目閉口者汗）、五味子、紫菀、
蓯蓉、杏仁（去皮尖兩仁熬）、桃仁（去皮尖雙二各五分熬）、當歸、續斷、
遠志（去心）、茯苓、石斛（各壹兩）、細辛、乾薑（各壹兩半）、百部、
甘草（灸各貳兩）右壹拾捌味，擣篩為散，酒服方寸匕，日三。
瀉脾湯主脾藏氣實，胸中滿，不能食方。茯苓（肆兩）、厚朴（肆兩灸）、
桂心（伍兩）、生薑（捌兩切）、半夏（壹洗去滑）、人參、黃芩、甘草（灸各貳兩）
右捌味，咀，以水壹斗，煮取參升分三服又主冷氣在脾藏走在四肢手足流腫，
亦逐水氣。治脾氣實其人口中淡甘臥憒憒痛無常處及，嘔吐反胃並主之方
大黃（陸兩）右壹味，破，以水陸升煮取壹升，分再服，
又主食即吐并大便不通者，加甘草貳兩煮取貳升半，分三服。
瀉脾湯主脾氣不足虛冷注下腹痛方。
當歸、乾薑、黃連、龍骨、赤石脂、人參（各參兩）、橘皮、附子（炮去皮）、
秦皮、大黃（各貳兩）、半夏（伍兩洗）右壹拾壹味，咀，以水壹斗，
煮取三升一合分四服。補脾湯主不欲食留腹中，或上或下，煩悶，
得食嘔欲吐已即脹滿不消，噫腥臭發熱四肢腫而苦下身重，不能自勝方。
麻子仁（參合）、禹餘（貳兩）、桑根白皮（壹斤）、大棗（壹百枚擘）、黃
連、乾薑、白朮、甘草（灸各參兩）右捌味，咀，以水壹斗煮取半，去滓，
得二升九合，日壹服，三日令盡老小任意加減。建脾湯主脾氣不調使人身重如石，
欲食即嘔四肢酸削不收方。生地黃、黃耆、芍藥、甘草（各壹兩灸）、
生薑（貳兩）白蜜（壹升）右陸味，咀，以水玖升煮取參升，去滓，
內蜜攪令微沸服捌合，日三夜一。脾湯主脾氣不足下焦虛冷胸中滿塞汗出下支滿，
或吐血及下血方。乾地黃（參兩）、黃耆、芍藥、甘草（灸各壹兩）
右肆味，切，以酒三升漬之，三斗米下蒸，以銅器承取汁，隨多少服之。
溫脾湯主脾氣不足虛弱下痢，上入下出方。
乾薑、大黃（各參兩）、人參、附子（炮去皮）、甘草（灸各貳兩）
右伍味，咀，以水捌升，煮取貳升半，分三服。
溫脾湯主脾氣不足水穀下痢腹痛食不消方。
半夏（肆兩洗）、乾薑、赤石脂、白石脂、厚朴（灸）、桂心（各參兩）、當歸、
芎藭、附子（炮去皮）、人參、甘草（灸各貳兩）
右壹拾壹味，咀，以水玖升煮取三升，分三服。主脾氣不調有熱，
或下閉塞調五藏治嘔逆食飲方。大黃（陸兩）、杏仁（肆兩去皮尖及雙仁熬）、
蜀椒（去且閉口者汗）、半夏（洗）、玄參、茯苓、芍藥（各參分）、細辛、
黃苓（各半兩）、人參、當歸、附子（炮去皮）、乾薑、桂心（各壹兩）
右壹拾肆味，擣篩為末，鍊蜜和丸如梧子，飲服六丸，日三增至十圓。
瀉脾圓主毒風在脾中，流腫腹滿短氣食防嚮不消時時微下方。
乾薑、當歸、桂心、葶藶（各參分熬）、狼毒、大黃、芎藭、
蜀椒（去目及閉口）、白薇、附子（炮去皮）、甘遂、吳茱萸（各半兩）
右壹拾貳味，擣篩為末，鍊蜜和圓如梧子，飲服三丸，日三。
太溫脾圓主脾中冷，水穀不化脹滿，或時寒極方。
法麴、大麥孽、吳茱萸（各五合）、枳實（參枚灸）、乾薑（參兩）、
細辛（參兩）、桂心（五兩）、桔梗（參兩）、附子（炮去皮貳兩）、人參、
甘草（灸各參兩）右壹拾壹味，擣篩為末，鍊蜜和圓如梧子，酒服柒圓日三，
加至拾伍圓。轉脾圓主大病後至虛贏瘦，不能食，食不消化方。
小麥麴（肆兩）、蜀椒（壹兩去目及閉口汗）、乾薑、吳茱萸、大黃（各參兩）、
附子（炮去皮）、厚朴（灸）、當歸、桂心、甘草（灸各貳兩）
右壹拾味，擣篩末，鍊蜜和圓如梧子，酒服十五圓，日三。
溫脾圓主胃氣弱，大腹冷則下痢，小腹熱即小便難防嚮，腹滿喘氣虛乏乾嘔不得食，
溫中消穀治脾益氣方。法麴、小麥孽（各五合）、吳茱萸（參合）、枳實（參枚灸）、
人參、桔梗、麥門冬（去冬）、乾薑、附子（炮去皮）、細辛（各貳兩）、桂心、
厚朴（灸）、當歸、茯苓、甘草（灸各參兩）
右壹拾伍味，擣篩為末，鍊蜜和圓如梧子，空腹飲服七丸，日三，亦可加大黃二兩。
平胃湯主胃中寒熱嘔逆胸中微痛吐如豆羹汁，或吐血方。
阿膠（灸）、芍藥（各貳兩）、乾地黃、乾薑、石膏（碎）、人參、黃芩、甘草
（灸各壹兩）右捌味，咀，以水酒各參升，煮取三升，分三服。
胃脹湯主胃氣不足，心氣少，上奔胸中，憒悶寒冷，腹中絞痛吐痢宿汁方。
人參（壹兩）、茯苓、橘皮、乾薑、甘草（灸各貳兩）
右伍味，擣篩為末，鍊蜜和，更擣五百杵，丸如梧子，
以水二升銅器中火上煮二十丸一沸，不能飲者服一升，日三可長將服，一名胃服丸，
又名補藏湯。和胃圓主胃痛悁煩噫逆，胸中氣滿，腹下邪氣寒壯積聚大小便乍難，
調六腑安五藏，導達腸胃，令人能食，并主女人絕產方。
大黃、細辛、黃連、蜀椒（去目閉口者汗）、皂莢（灸去皮子）、當歸、
桂心（各壹分）、杏仁（去皮尖雙仁熬）、黃苓（各壹兩半）、葶藶（熬）、
阿膠（灸）、芒消（各半兩）、厚朴（貳分灸）、甘遂（壹兩）、半夏（伍分洗）
右壹拾伍味，擣篩為末，鍊蜜和丸如梧子，空腹酒服伍丸日三，稍加至拾圓。
試和圓主嘔逆，腰以上熱，惕惕驚恐，時悲淚出，時復喜怒妄語夢寤洒洒浙浙，
頭痛少氣時如醉狀，不能食，噫聞食臭欲嘔大小便不利或寒熱，小便赤黃，
惡風目視，耳中兇兇方。防風、澤瀉、白朮、蛇子、吳茱萸、細辛、昌蒲、
烏頭（炮去皮）、五味子（各壹分）、當歸、遠志（去心）、桂心（各半兩）、
乾薑（參分）右壹拾參味，擣篩為末，鍊蜜和丸，空腹吞五圓如梧子，日三，
加至十丸，華佗方。補腎湯主腎氣不足心中忙忙而悶目視，心懸少氣陽氣不足，
耳聾目前如星火，痟渴疽痔一身悉癢骨中疼痛小弱，拘急乏氣難咽咽乾，
唾如膠色黑方。磁石、生薑（切）、五味子、防風、牡丹皮、玄參、桂心、
甘草（灸各貳兩）、附子（壹兩炮去皮）、大豆（貳拾肆枚）
右壹拾味，咀，以水壹斗貳升銅器中揚之三百遍內藥煮取六升，
去滓更煎得二升八合，分三服。腎著湯主腰以下冷痛而重，如帶五千錢，小便不利方。
茯苓、白朮（各肆兩）、乾薑（貳兩）、甘草（壹兩灸）
右肆味，咀，以水六升，煮取三升，分三服。治腎間有水氣，腰脊疼痛，
腹背拘急絞痛方。茯苓、白朮、澤瀉、乾薑（各肆兩）
右肆味，咀，以水捌升煮取參升，分三服。又方   茯苓、白朮（各肆兩）、
飴糖（捌兩）、乾薑、甘草（灸各貳兩）右伍味，咀，以水壹斗，煮取三升，
內飴糖煎之令烊，分為四服。大補腎湯主腎氣腰背疼重方
磁石、石斛、茯苓、橘皮、麥門冬（去心）、芍藥、牛膝、棘刺、
桂心（各參兩）、地骨皮（三升）、人參、當歸、五味子、高良薑、
杜仲（各伍兩灸）、紫菀、乾薑（各肆兩）、遠志（壹兩半去心）、乾地黃（陸兩）、
甘草（貳兩灸）右貳拾味咀，以水肆升，煮取壹升，分十服。
腎氣圓主五勞七傷，藏中虛竭，腎氣不足，陰下癢，小便餘瀝忽忽喜忘，悲愁不樂，
不嗜食飲方。署預、石斛（各參分）、蓯蓉、黃耆（各參兩）、羊腎（壹具）、茯苓、
五味子、遠志（去心）、當歸、澤瀉、人參、巴戟天、防風、附子（炮去皮）、乾薑、
天雄（炮去皮）、乾地黃、獨活、桂心、棘刺、杜仲（灸）、菟絲子（各貳兩）
右貳拾貳味，擣篩為末，鍊蜜和丸如梧子，空腹酒服十丸，日三稍加至貳拾圓。
腎瀝散主五勞男子百病方   防風、黃苓、山茱萸、白歛、厚朴（灸）、芍藥、署預、
麥門冬（去心）、天雄（炮去皮）、甘草（灸各伍分）、獨活、菊花、秦艽、細辛、
白朮、枳實（灸）、柏子仁（各壹兩）、當歸、芎藭、菟絲子、蓯蓉、
桂心（各柒分）、石斛、乾薑、人參（各貳兩）、鍾乳（研）、
蜀椒（汗去目閉口者）、附子（炮去皮）、白石英（各壹兩）、
烏頭（參分炮去皮）、羊腎（壹具）、黃耆（貳兩半）右參拾貳味，擣篩為散，
酒服方寸匕，日二，加至二匕，日三。瀉腎散主男女諸虛不足腎氣乏方
消石、礬石（各捌分）右貳味，擣篩為散，以粳米粥汁一升，內一方寸匕，
攪令和調頓服之，日三，不知，稍增。

2=標題= 五藏氣虛第五（方九首）
五補湯主五藏內虛短氣欬逆傷損鬱鬱不足下氣復通津液方。
麥門冬（去心）、小麥（各壹升）、粳米（參合）、地骨皮、薤白（各壹斤）、
人參、五味子、桂心、甘草（灸各貳兩）、生薑（捌兩切）
右壹拾味，咀，以水壹斗貳升，煮取三升，分三服，口乾先煮竹葉一把減一升，
去滓，內藥煮之。人參湯主男子五勞七傷胸中逆滿害食乏氣嘔逆兩$W下脹，少腹急痛，
宛轉欲死，調中平藏氣理傷絕方。
人參、茯苓、芍藥、當歸、白糖、桂心、甘草（灸各貳兩）、
蜀椒（去目及閉口汗）、生薑、前胡、橘皮、五味子（各壹兩）、枳實（參分灸）、
麥門冬（參合去心）、大棗（拾伍枚擘）
右壹拾伍味，咀，以東流水壹斗伍升漬藥半日，以三歲陳蘆微微煮取四升，
去滓，內糖令消，二十以上六十以下服一升，二十以下六十以上服柒捌合，
久羸者服七合，日三夜一。治手足厥寒為之細絕其人有寒者，當歸茱萸四逆湯方。
當歸、芍藥、桂心（各參兩）、吳茱萸（貳升）、生薑（半斤切）、細辛、通草、
甘草（各貳兩灸）、大棗（貳拾伍枚擘）右玖味，咀，以酒水各四升煮取三升，
分四服。治下痢清穀，內寒外熱，手足厥逆，微欲絕，身反惡寒，其人面赤或腹痛，
乾嘔或咽痛或痢止，不出，通四逆湯方。
甘草（壹兩灸）、大附子（壹枚生去皮破捌片）、乾薑（參兩強人可肆兩）
右參味，咀貳味，以水三升，煮取一升二合，分再服，即出也，
面赤者加白九莖，腹痛者去白加芍藥貳兩，嘔者加生薑貳兩，
咽痛者去芍藥加桔梗壹兩，痢止  不出者去桔梗加人參貳兩。復湯主虛勞不足，
汗出而悶結心悸，行動如常不出百日危急者二十一日死方。生地黃（壹斤細切）、
生薑（參兩切）、麥門冬（去心）、麻子仁（各參兩）、阿膠（參兩灸）、
大棗（參拾枚擘）、人參、桂心（各貳兩）、甘草（肆兩灸）右玖味，咀，
以水壹斗取陸升，去滓分陸服日三夜三若  未腹，隔日又服一劑，力弱者三日一劑，
乃至五劑十劑以復為度，宜取汗，
越公楊素因患失七日服五劑而復
（仲景名灸甘草湯一方以酒匕升水八升煮取三升見傷寒中）大建中湯主五勞七傷，
小腸急，臍下彭亨，兩脹滿腰脊相引鼻口乾燥，目暗，憒憒不樂，
胸中氣逆不下食飲莖中榮然痛小便赤黃尿有餘瀝，夢與鬼神交通失精，驚恐虛乏方。
人參、龍骨、澤瀉、黃耆（各參兩）、大棗（貳拾枚）、芍藥（肆兩）、
遠志（去心）、甘草（灸各貳兩）、生薑（切）、飴糖（各捌兩）
右壹拾味，咀，以水一斗煮取二升半，去滓，內飴糖令消一服八合，
相去如行十里久。（千金有當歸參兩）建中湯所主與前方同
芍藥（陸兩）、桂心（參兩）、生薑（參兩切）、飴糖（壹升）、
甘草（貳兩灸）、大棗（拾貳枚擘）右陸味，咀，以水七升煮取三升，去滓，
內飴糖，一服一升，日三服，已載傷寒中此再見之。茯苓湯主虛損短氣，喉咽不利，
唾如稠膠凝塞方。茯苓、前胡、桂心（各貳兩）、麥門冬（伍兩去心）、
大棗（肆拾枚擘）、人參、乾地黃、芍藥、甘草（各壹兩灸）
右玖味，咀，以水壹斗煮麥門冬及捌升，除滓，內藥煮取三升，分三服，
三劑差，一名凝唾湯。黃耆湯主虛勞不足，四肢頓瘵，不欲食飲，食即汗出方。
黃耆、當歸、細辛、五味子、生薑（切）、人參、桂心、甘草（各貳兩灸）、
芍藥（參兩）、前胡（壹兩）、茯苓（肆兩）、半夏（捌兩洗）、
麥門冬（貳兩去心）、大棗（貳拾枚擘）右壹拾肆味，咀，
以水壹斗四升煮取參升，去滓，一服八合，日三。

2=標題= 補虛圓散第六（方二十二首）
菴散主風勞濕痺，痿厥少氣，筋攣關節疼痛，難以屈伸，
或不能行履精衰目瞑陰陽不起，腹中不調乍寒乍熱，大小便或澀，
此是腎虛所致主之方。菴子、酸棗仁、大豆卷、薏苡仁、車前子、蔓荊子、菥子、
冬瓜子、菊花、秦椒（汗子并閉目者各壹升）、阿膠（壹斤炒）
右壹拾壹味，各擣絹下為散，合和擣令相得，食後服三合，日再，
若苦筋攣骨節痛難以屆伸，倍酸棗仁菴菥瓜子各三升，久服不老益氣輕身，
耳目聰明。大五補圓主五藏勞氣七傷虛損不足，冷熱不調，飲食無味。
署預、石龍芮、覆盆子、乾地黃、五味子（各貳兩）、石南、秦艽、五加皮、
天雄（炮去皮）、狗脊、人參、黃耆、防風、山茱萸、白朮、杜仲（灸）、
桂心（各壹兩）、麥門冬（去心）、巴戟天（各壹兩半）、遠志（貳兩半去心）、
石斛、菟絲子、天門冬（各  去心）、蛇子、萆薢（各半兩）、茯苓（伍分）、
乾薑（參分）、肉蓯蓉（參兩）右貳拾捌味，擣篩為末，鍊蜜和圓如梧子，
空腹以酒服十圓日三，稍加至參拾圓。翟平署預圓補諸虛勞損方
署預、牛膝、菟絲子、澤瀉、乾地黃、茯苓、巴戟天、赤石脂、山茱萸、
杜仲（灸各貳兩）、蓯蓉（肆兩）、五味子（壹兩半）右壹拾貳味，擣篩為末，
鍊蜜和圓如梧子，酒服貳拾圓，日一夜一，瘦者加燉煌石膏貳兩，健忘加遠志貳兩，
少津液加柏子仁貳兩，慎食蒜醋陳臭等物。署預散補虛風勞方
署預、牛膝、續斷、巴戟天、菟絲子、茯苓、枸杞子、五味子、
杜仲（各壹兩灸）、蛇子、山茱萸（各參分）、蓯蓉（壹兩）
右壹拾貳味，擣篩為散，酒服方寸匕，日二夜一，
惟禁蒜醋健忘加遠志茯神體澀加柏子仁各貳兩，服三劑益肌肉，亦可為圓。
署預散主頭  有風，牽引眼睛疼痛，偏視不明方。署預（伍兩）、細辛（壹兩半）、
天雄（炮去皮）、秦艽（各貳兩）、桂心、羌洗、山茱萸（各貳兩半）
右柒味，擣篩為散，酒服方寸匕，日三。
十味腎氣圓主補虛方   桂心、牡丹皮、澤瀉、署預、芍藥（各肆兩）、玄參、茯苓、
山茱萸（各伍兩）、附子（參兩炮去皮）、乾地黃（捌兩）
右壹拾味，擣篩為末，鍊蜜和丸如梧子，以酒服二十丸，稍加至三十丸以知為度。
張仲景八味腎氣丸方   乾地黃（捌兩）澤瀉（貳兩）、桂心（貳兩）、
署預（肆兩）、山茱萸（肆兩）、牡丹皮、茯苓（各參兩）、附子（炮去皮貳兩）
右捌味，擣篩為末，鍊蜜和丸如梧子，以酒服七丸，日三，稍加至十丸，
久長可服。服大補益散方   肉蓯容、乾棗肉、石斛（各捌兩）、枸杞子（壹斤）、
菟絲子、續斷、遠志（各伍兩去心）、天雄（參兩炮去皮）、乾地黃（拾兩）
右玖味，擣篩為散，酒服方寸匕，日二，無所忌。
補虛主陽氣斷絕不起方   白石英、陽起石、磁石、蓯蓉、菟絲子、
乾地黃（各貳兩半）、五味子、石斛、桔梗、白朮（各貳兩）、巴戟天、
防風（各伍分）、蛇子（半兩）、桂心
右壹拾肆味，擣篩為末，鍊蜜和丸如梧子，酒服十五丸，日三，
稍加至二十丸以知為度。小秦艽散主風虛疥瘙癢方
秦艽（參兩）、茯苓、牡蠣（熬）、附子（炮去皮）、黃芩（各半兩）、
人參（參分）、乾薑、細辛（各伍分）、白朮（參兩半）、蜀椒（去目閉口者汗）、
桔梗、防風、桂心（各壹兩）右壹拾參味，擣篩為散，酒服方寸匕，日再。
治陽氣衰微終日不超方   蛇子（參分）、菟絲子（草汁貳合）
右貳味，和如泥，塗上日五遍，三日大驗。
又方   車前根葉
右壹味，暴乾擣為散，酒服方寸匕，日三服。
又方   原蠶蛾（未連者壹升）
右壹味，陰乾，去頭足翅，擣篩為末，鍊蜜和丸如梧子，夜臥服一丸。
又方   蛇子、菟絲子、杜仲（各伍分灸）、五味子（壹兩）、肉蓯蓉（貳兩）
右伍味，擣篩為末，鍊蜜和丸如梧子，酒服十四丸，日二夜一。
又方   陽起石
右壹味，以酒參斗漬二七日，服三合，日三夜一。
又方   特生礜石（火鍊一伏時）
右壹味，擣末酒漬二七日，服五合日三夜一。
淮南八公石斛散主風濕痺疼腰腳不遂方
石斛、防風、茯苓、乾薑、細辛、雲母、杜仲（灸）、遠志（去心）、菟絲子、
天雄（炮去皮）、人參、蓯蓉、萆薢、桂心、乾地黃、牛膝、蛇、署預、巴戟天、
續斷、山茱萸、白朮（各壹兩）、菊花、附子（炮去皮）、蜀椒（去目閉口者汗）、
五味子（各貳兩）右貳拾陸味，擣篩為散，酒服方寸匕日再。
琥珀散主虛勞百病陰痿精清力不足，大小便不利如淋，腦間寒氣結在關元，
強行陰陽精少餘瀝，治要脊痛四肢重，咽乾口燥，飲食無味乏氣少力，遠視，
驚悸不安五藏氣虛上氣悶滿方。琥珀（貳兩）、石韋、乾薑、滑石、牡丹皮、茯苓、
芎藭、石斛、續斷、當歸、人參、遠志（去心）、桂心（各參兩）、蓯蓉、千歲松脂、
牡蒙、橘皮（各肆兩）、松子、柏子仁、荏子（各參升）、車前子、菟絲子、
菴子（各壹升）、枸杞子（壹兩）、牛膝（參兩）、通草（拾肆兩）、胡麻子、
蕪菁子、蛇子、麥門冬（各壹升去心）
右參拾味，各異擣合擣貳升杵，重絹下合和，盛以韋囊，先食服方寸匕，
日三夜一，用牛羊乳煎令熟，長服，令人志性強，輕身益氣力，消穀能食，
耐寒暑百病除愈，久服，老而更少，髮白更黑，齒落更生矣。
禿雞散方   蛇子、菟絲子、遠志（去心）、五味子、巴戟天、防風（各半兩）、
蓯蓉（參兩）、杜仲（壹分灸）右捌味，擣篩為散酒服方寸匕日一服。
三人九子圓主五勞七傷補益方   酸棗仁、柏子仁、薏苡仁、蛇子、枸杞子、
五味子、菟絲子、菊花子、菴子、蔓荊子、地膚子、烏麻子、乾地黃、署預、桂心
右壹拾伍味各貳兩，加蓯蓉貳兩，擣篩為末，鍊蜜和圓如梧子，酒服二十丸，
日二，大主腎虛勞。療氣及虛方（千金方云治氣及補五勞七傷無所不治明目利小便）
白石英（拾兩成練者）、石斛、蓯蓉（各壹兩半）、菟絲子（參兩）、茯苓、
澤瀉、橘皮（各壹兩）右柒味，先取白石英無多少，以鐵搥碪上細打，
去闇者及惡物靨翳，惟取向日看明澈者，擣絹篩於銅盤中水研之，如米粉法，
三度研訖澄之，漸漸卻水，暴令浥浥然看上有不淨之物去之，取中心好者，
在下有惡物亦去之所得好者，更研令熟以帛練袋盛置瓷甕合上以參斗米下蒸之，飯熟，
下懸袋日中乾之，取出更研，然後擣諸藥下篩於瓷器中，研令相得，酒服方寸匕，
日二，不得過之，忌豬魚鵝鴨蒜生冷酢滑。治腰痛方 鹿角末酒服方寸匕，日二服。
千金翼方卷第十五










1=標題= 千金翼方卷第十六
中風上

2=標題= 諸酒第一（方二十首）
獨活  主八風十二痺方
獨活、石南（各肆兩）、防風（參兩）、茵芋、附子（去皮）、烏頭（去皮）、
天雄（去皮各貳兩）右柒味，切以酒貳斗漬六日，先食服，壹服半合，以知為度。
牛膝酒主八十三種風著人頭面腫痒，眉髮隕落，手腳拘急不得行步，夢與鬼神交通，
或心煩恐怖，百自驚，轉加羸瘦，略出要者不能盡說方。
牛膝、石南、烏頭（去皮）、天雄（去皮）、茵芋（各貳兩）、細辛（伍分）
右陸味，切，以酒壹斗貳升漬之，春秋五日，夏三日冬七日，初服半合，
治風癲宿澼，服之即吐下，強人日三，老小日一，不知秋加，惟禁房室及豬肉等。
茵芋酒主新久風體不仁，或垂曳，或拘急腫，或枯焦施連方。
茵芋、狗脊、烏頭（去皮）、附子（去貳兩去皮）、躑躅、天雄（去皮各壹兩）
右陸味，切，以酒壹斗漬八九日，服半合，以知為度。
金牙酒主積年八風五注舉身嚲洩，不得轉側，行步跛礔，不能收攝，又暴口噤失音，
言語不通利，四肢脊筋皆急，肉疽血曲攣掣痱起，腫痛流走無常處，
勞冷積聚少氣，或寒或熱三焦脾胃不磨，飲澼結實逆害飲食醋咽嘔吐食，
不生冗醫所不能治者悉主之方。金牙（燒碎之如粳米大）、細辛、
地膚子（若無子用莖代之）、地黃、附子（去皮）、防風、蜀椒（去目閉口者汗）、
茵芋、蒴藋根（各肆兩）、羌活（壹斤）
右壹拾味，切以瓷罌中清酒四斗漬之，密泥封勿洩，春夏三四宿，
秋冬六七宿去滓服一合，此酒無毒及可小醉，不盡一劑，病無不愈矣，又令人肥健，
盡自可加諸藥各參兩，惟蜀椒五兩，用酒如法勿加金牙也，此酒勝針灸，
治三十年諸風嚲曳神驗，冷加乾薑四兩。
（一方用升麻四兩人參參兩石斛牛膝伍兩又一方用藜藥四兩黃耆兩又一方有續斷
四兩千金用奔草無茵芋）
馬灌酒主除風氣通血，益精氣，定六腑，明耳目，悅澤顏色頭白更黑齒落更生，
服藥二十日力勢倍，六十日志氣充強，八十日能夜書，
百日致神明房中盈壯如三十時力能引弩，有人服藥年七八十，
有四男三女隴西韓府君筋急兩膝不得屈伸，手不得帶衣，起居增劇，
惡風寒冷通身流腫生瘡，藍田府君背痛不能立，面目萎黃，服之二十日，身輕目明，
房室盈壯，病在腰膝藥悉主之，常山，太守方。天雄（去皮）、茵芋（各參兩）、
蜀椒（去目閉口者汗）、躑躅（各壹升）、白歛（參兩）、烏頭（去皮）、
附子（去皮）、乾薑（各貳兩）右捌味，切，以酒參斗漬之，春夏五日，秋冬七日，
去滓，初服半合為始，秋加至三合，暴滓為散，服方寸匕，日三，以知為度，
夏日恐酒酸，以油單覆下垂井中，近水不酸也。（千金有桂心商陸為十味）
芫青酒主百病風邪狂走，少腹腫，癥瘕霍亂，中惡飛尸遁注暴癥傷寒，
中風濕冷頭痛身重諸病，寒熱風虛及頭風，服酒當從少起，藥發當吐清汁一二升方。
芫青、巴豆（去皮心熬）、斑Ｗ（各參拾枚去翅足熬）、附子（去皮）、躑躅、
細辛、烏頭（去皮）、乾薑、桂心、蜀椒（去目閉口者汗）、天雄（去皮）、
黃芩（各壹兩）右壹拾貳味，切，以酒壹斗漬十日每服半合，日貳，
應苦煩悶飲壹升水解之，以知為度。蜜夷主久風枯攣三十年著，
及諸惡風眉毛墮落方。獨活、烏頭（去皮）、乾薑、地黃、礜石（燒）、
丹參（各壹兩）、白芷（貳兩）、蕪夷、芫花、柏子仁（各壹兩）、人參、甘遂、
狼毒、蓯蓉、蜀椒（去目閉口者汗）、防風、細辛、礬石（燒汁盡）、牛膝、寒水石、
柴胡、枸杞根（千金作狗脊）、天雄（去皮）、烏喙（去皮各半兩）、
附子（去皮貳兩）、署預、杜仲（灸）、石南、牡蠣（熬）、山茱萸、桔梗、牡荊子、
款冬（各參兩）、白朮（參分）、石斛（貳分）、桂心（壹分）、蘇子（壹升）、
赤石脂（貳兩半）右肆拾參味，切以酒貳斗漬之夏三日春秋六日冬九日，
壹服半合當密室中合藥勿令女人六畜見之，二日清齋乃合藥，
加麥門冬貳兩大棗四十枚，更佳也。（千金有芎藭）
又蜜夷酒主八風十二痺，偏枯不隨，宿食虛冷，五勞七傷，及女人產後餘疾，
月水不調方。遠志（去心）、礬石（燒汁盡各貳兩）、石膏（貳兩半）、
蜈蚣（貳枚灸）、狼毒、礜石（燒）、白朮、附子（去皮）、半夏（洗）、桂心、
石南、白石脂、續斷、龍膽、芫花、玄參、白石英、代赭、茹、石韋（去毛）、
天雄（去皮）、寒水石、防風、桔梗、藜蘆、卷柏、山茱萸、細辛、烏頭（去皮）、
躑躅、蜀椒（去目閉口者汗）、秦艽、菖蒲、白芷（各壹兩）
右參拾肆味切以酒貳斗漬四日一服一合日再，十日後瀝去滓，暴乾擣篩為散酒服方
寸匕日再，以知為度。魯公酒主百病風眩心亂，耳聾目瞑淚出，鼻不聞香臭，
口爛生瘡，風齒瘰，下喉生瘡，煩熱厥逆上氣，胸肩髀痛，手不上頭，不自帶衣，
腰脊不能俛仰，腳酸不仁，難以久立，八風十二痺，五緩六急，半身不遂，四肢偏枯，
筋攣不可屈伸，賊風咽喉閉塞，哽哽不利，或如錐刀所刺，行人皮膚中無有常處，
久久不治，入人五藏，或在心下，或在膏肓，遊行四肢偏有冷處如風所吹，
久寒積聚風濕，五勞七傷虛損萬病方。細辛（半兩）、茵芋、烏頭（去皮）、
躑躅（各伍分）、木防已、天雄（去皮）、石斛（各壹兩）、柏子仁、牛膝、山茱萸、
通草、秦艽、桂心、乾薑、乾地黃、黃苓（一作黃耆）、茵蔯、附子（去皮）、瞿麥、
王蓀（一作王不留行）、杜仲（灸）、澤瀉、石南、防風、遠志（各參分去心）
右貳拾伍味切以酒伍斗漬十日，一服一合，加至四五合，以知為度。
（一方加耳草三分）附子酒主大風冷淡澼脹滿諸痺方
大附子（壹枚重貳兩者亦云貳枚去皮破）
右壹味，用酒伍升漬之春伍日一服一合以痺為度，日再服，無所不治勿用蛀者陳者，
非者不差病。紫石酒主久風虛冷心氣不足或時驚怖方。
紫石英（壹斤）、鍾乳（研）、防風、遠志（去心）、桂心（各肆兩）、
麻黃（去節）、茯苓、白朮、甘草（灸各參兩）右玖味，切，以酒參斗漬，如上法，
服肆合，日三，亦可至醉，常令有酒氣。丹參酒主惡風疼痺不仁，惡瘡不差，無痂，
鬚眉禿落方。丹參、前胡、細辛、卷柏、天雄（去皮）、秦艽、茵芋、乾薑、牛膝、
芫花、白、附子（去皮）、代赭、續斷、防風、桔梗、茹、礬石（燒汁盡）、
半夏（洗）、白石脂、石南、狼毒、桂心、菟絲子、芍藥、龍膽、石韋、怕山、黃連、
黃芩、玄參、礜石（燒）、遠志（去心）、紫菀、山茱萸、乾地黃、蘇、
甘草（灸各壹兩）、石膏（貳兩）、杏仁（貳拾枚去皮尖雙人）、麻黃（去節）、
大黃（各伍分）、昌蒲（壹兩半）、白芷（壹兩）、蜈蚣（貳枚赤頭者灸）
右肆拾伍味，切，以酒肆斗漬五宿一服半合，增至一二合，日二，以差為度。
杜仲酒主腰腳疼痛不遂風虛方   杜仲（捌兩灸）、羌活（肆兩）、石南（貳兩）、
大附子（參枚去皮）右肆味，切，以酒壹斗漬三宿，服二合，日再。
杜仲酒主腕傷腰痛方
杜仲（捌兩灸）、乾地黃（肆兩）、當歸、烏頭頭（去皮）、芎藭（各貳兩）
右伍味，切酒壹斗貳升漬，服之，如上法。枳茹酒主諸藥不能差者方
枳茹枳上青皮刮取其末，欲至心止得茹五升，微火熬去濕氣以酒壹斗漬微火煖，
令得藥味，隨性飲之，主口僻眼急，神驗主緩風急風，並佳。
杜仲酒主風勞虛冷腰腳疼屈弱方   杜仲（灸）、乳床（各八兩）、當歸、芎藭、
乾薑、附子（去皮）、秦艽、石斛、桂心（各參兩）、蜀椒（去目閉口者汗）、細辛、
茵芋、天雄（去皮各貳兩）、獨活、防風（各五兩）
右壹拾伍味，切以酒參斗漬伍宿，一服三合，日三。（一方加紫石英五兩）
菊花酒主男女風虛寒冷，腰背痛，食少羸瘦無色，噓吸少氣去風冷補不足方。
菊花、杜仲（各壹斤灸）、獨活、鍾乳（研）、萆薢（各八兩）、
茯苓（貳兩）、紫石英（伍兩）、附子（去皮）、防風、黃耆、蓯蓉、當歸、石斛、
桂心（各肆兩）右壹拾肆味，切，以酒柒斗漬五宿一服二合，稍漸加至五合，日三。
（千金有乾）
麻子酒主虛勞百病，傷寒風濕，及女人帶下，月水往來不調，手足疼痺著方。
麻子（壹石）、法麴（壹斗）
右貳味，先擣麻子成末，以水兩石著釜中蒸麻子極熟炊壹斛米頃出，去滓，
隨汁多少如家醞法酒熟取清，任性飲之，令人肥健。
黃耆酒主大風虛冷，淡澼偏枯腳腫滿百病方。
黃耆、獨活、山茱萸、桂心、蜀椒（去自閉口者汗）、白朮、牛膝、葛根、防風、
芎藭、細辛、附子（去皮）、甘草（灸各參兩）、大黃（壹兩）、乾薑（貳兩半）、
秦艽、當歸、烏頭（去皮各貳兩）右壹拾捌味，切，以酒參斗漬拾日，一服一合，
日三，稍加至五合，夜二服無所忌，大虛加蓯蓉二兩萎蕤貳兩石斛貳兩，
多忘加昌蒲貳兩紫石英貳兩，心下水加茯苓貳兩人參貳兩署預參兩，服盡，
復更以酒參斗漬滓，不爾，可暴乾作散，酒服方寸匕，日三。地黃酒   生地黃汁壹石，
煎取伍斗，冷漬麴發，先淘米暴乾，欲釀時，別煎地黃汁，如前法漬米一宿，
漉乾炊釀，一如家醞法，拌饙亦以餘汁，酘酘皆然，其押出地黃乾滓，亦和米炊釀之，
酒熟訖封七日押取，溫服一盞，常令酒氣相接慎豬魚，服之百日，肥白，疾愈。

2=標題= 諸散第二（方九首論一首）
九江太安散主男女老少未有不苦風者，男子五勞七傷婦人產後餘疾，五藏六腑諸風，
皆悉主之方。知母、人參、茯苓（各參分）、蜀椒（半兩汗去目閉口者）、
栝樓（壹兩半）、防風、白朮（各參兩）、澤瀉（貳兩）、乾薑、附子（炮去皮）、
桂心（各壹兩）、細辛（壹兩）右壹拾貳味，擣篩為散，以酒服方寸匕，日，
再飲酒常令有酒色，勿令大醉也，禁房室豬魚生冷無病常服，益佳延年益壽輕身明目，
強筋骨愈折傷。吳茱萸散主風跛蹇偏枯，半身不遂，晝夜呻吟，醫所不能治方。
吳茱萸、乾薑、白歛、牡桂、附子（炮去皮）、署預、天雄（炮去皮）、
乾漆（熬）、秦艽（各半兩）、狗脊（壹分）、防風（壹兩）
右壹拾壹味，擣篩為散，以酒服方寸匕，日三服。
山茱萸散主風跛痺治法如前方   山茱萸、附子（炮去皮）、署預、王蓀、牡桂、
乾地黃、乾漆（熬）、秦艽、天雄（炮去皮）、白朮（各半兩）、狗脊
右壹拾壹味，擣篩為散先食，酒服方寸匕，日三，藥走皮膚中淫淫，服之一月愈。
萬金散主頭痛眩亂耳聾，兩目淚出，鼻不聞香臭口，爛惡瘡，鼠漏瘰喉咽生瘡，
煩熱欬嗽胸滿腳腫半身偏枯不遂手足筋急緩不能屈伸，賊風猥退，蜚尸蟲注，
江南惡氣，在人心下或在膏肓遊走四肢，針灸不及積聚僻戾五緩六急濕痺，
女人帶下積聚，生產中風，男女五勞七傷皆主之方。
石斛、防風、巴戟天、天雄（炮去皮）、乾地黃、石南、遠志（去心）、躑躅、
烏頭（炮去皮）、乾薑、桂心（各壹兩半）、蜀椒（半升汗去目閉口者）、瞿麥、
茵蔯、秦艽、茵芋、黃耆、薔薇、獨活、細辛、牛膝（各壹兩）、柏子、澤瀉、
杜仲（各半兩灸）、山茱萸、通草、甘草（各參分）
右貳拾柒味，擣篩為散，雞未鳴時冷酒服伍分匕，日三，加至一匕。
人參散主一切諸風方。人參、當歸（各伍分）、天雄（炮去皮）、前胡、吳茱萸、
白朮、秦艽、烏頭（炮去皮）、細辛（各貳分）、附子（壹兩炮去皮）、
獨活（壹分）、防風、麻黃（去卿）、奔草、蜀椒（去目閉口者汗）、奔草、桔梗、
天門冬（去心）、五味子、白芷（各參兩）、芎藭（壹兩）
右貳拾味，擣篩為散，酒服方寸匕，日三服，中熱者加減服之，
若卒中風傷寒鼻塞者，服訖覆取汁，即愈。
防風散主風所為卒起眩冒不知人四肢不知痛處不能行步，
或身體偏枯不遂口吐涎沫出手足拘急方。防風、蜀椒（去目閉口者汗）、
麥門冬（各壹兩去心）、天雄（炮去皮）、附子（炮去皮）、人參、當歸（各伍分）、
伍味子、乾薑、烏頭（炮去皮）、細辛、白（各參兩）、柴胡、山茱萸、莽草、
麻黃（去節）、桔梗、白芷（各半兩）右壹拾捌味，擣篩為散，酒服方寸匕，日三，
不知，稍增之，以知為度。八風十二痺散主五勞七傷風入五藏手腳身體沈重，或如邪，
氣時悶汗出，又蜚尸遁注相染易，或少氣腹滿，或皮膚筋痛，項骨相牽引無常處，
或咽中有氣吞之不入，吐之不出，皆主之方。
細辛、巴戟、黃耆、礜石（燒）、厚朴（灸）、白歛、桂心、黃芩、牡荊、
山茱萸、白朮、女萎、菊花、人參、天雄（炮去皮）、防風、萆薢、石斛、
蜀椒（各壹兩汗去目閉口者）、芎藭、龍膽、芍藥、蓯蓉（各半兩）、紫菀、秦艽、
茯苓、昌蒲、烏頭（炮去皮）、乾薑（各壹兩）、附子（炮去皮）、署預、
五味子（各壹兩半）、桔梗、遠志（各貳兩半去心）右參拾肆味，擣篩為散，
酒服方寸匕，日二，稍增至二匕，主萬病。又八風十二痺散主風痺嘔逆，
不能飲食者心痺也，欬滿腹痛，氣逆唾涕白者脾痺也，津液唾血腥臭者肝痺也，
陰痿下濕者痿痺也，腹中雷鳴，食不消食即氣滿，小便數起胃痺也，
兩膝寒不能行者濕痺也，手不能舉腫痛而逆骨痺也，煩滿短氣涕唾青黑腎痺也，
並悉主之方。遠志（去心）、黃耆、黃苓、白歛、附子（炮去皮）、龍膽、署預、
厚朴（灸）、蜀椒（各半兩去目及閉口者汗）、牡荊子、天雄（炮去皮）、細辛、
菊花、狗脊、山茱萸、防風、芎藭、桂心（各參分）、五味子、巴戟天（各壹分）、
茯苓、芍藥、秦、烏頭（炮去皮）、蕪荑、昌蒲、萎蕤（各壹兩）
右貳拾柒味，擣篩為散，食後飲服方寸匕，日三，寧從少起稍漸增之。
秦王續命大八風散主諸風五緩六急，或浮腫噓吸微痺風虛不足，并補益藏氣最良，
其  甚多略取其要方。秦艽（貳兩主風不仁）、防風（貳兩去風疼除濕痺）、
附子（貳兩炮去皮主風濕堅肌骨止痛）、昌蒲（貳兩主風濕痺拘急）、
茯苓（貳兩主安中下氣消水）、牛膝（貳兩去脛虛損煩疼填骨髓）、
桔梗（貳兩主驚悸和腸胃）、細辛（壹主留飲逐風邪）、
烏頭（貳兩炮去皮主逐風上氣除邪）、署預（壹兩主益氣補五藏）、
芎藭（壹主風寒溫中）、遠志（貳兩半去心主益氣力定心志）、
天雄（壹炮主留飲逐風邪）、石龍芮（壹兩主風補氣除滿）、
蜀椒（壹兩去目及閉口者汗主溫中逐風邪）、石斛（貳兩主風益氣嗜食）、
白芷（壹兩主風邪除虛滿）、龍膽（壹兩主風腫除風熱）、
白朮（壹兩主風腫消水氣）、山茱萸（壹兩主風邪濕氣）、
桂心（壹兩主溫筋利血除邪氣）、菊花（壹兩主風濕補藏益氣）、
女萎（壹兩主溫中逐風邪）、厚朴（壹兩灸主溫中除冷益氣除滿）、
巴戟天（壹兩主下氣堅肌膚）、萆薢（壹兩主風濕止悸痛）、
牡荊子（壹兩主風益氣無用柏子仁）、乾漆（壹兩熬主堅體和少腹）、
肉蓯蓉（壹兩主虛續傷腰背痛）、五味子（壹兩半主益氣除寒熱）、
芍藥（壹兩止痛散血氣）、黃芩（壹兩主除虛熱止痛）、
白礬（壹兩燒汁盡主除寒熱破積下氣）、續斷（壹兩主風虛傷絕）、
白歛（壹兩主風益氣力）、黃耆（壹兩半主虛贏風邪目黃）
右參拾陸味，皆新好，以破除日合擣篩為散，溫清酒和服方寸匕，日參服，不知，
稍增之，可至二三匕，以知為度，若苦心悶者，飲少冷水，禁生魚豬肉菘菜，
能斷房室百日，甚善，此方療風消脹滿調和五藏便利六腑男女有患悉可合服，
常用甚良，患心氣不足短氣，內人參甘草各壹兩，若腹痛是腎氣不足，
內杜仲羊腎各貳兩，隨病增減。論曰，此等諸散，天下名藥，然熱人不可用，
惟舊冷者大佳。

2=標題= 諸膏第三（方三首）
蒼梧道士陳元膏主風百病方   當歸、丹砂（各參兩研）、細辛、芎藭（各貳兩）、
附子（去皮貳拾貳銖）、桂心（壹兩貳銖）、天雄（去皮參兩貳銖）、
乾薑（參兩柒銖）、烏頭（去皮參兩柒銖）、雄黃（參兩貳銖研）、松脂（半斤）、
大醋（貳升）、白芷（壹兩）、豬肪脂（拾斤）、生地黃（貳斤取汁）
右壹拾伍味，切，以地黃汁大醋漬藥一宿豬肪中合煎之，
十五沸膏成去滓，內丹砂等末熟攪，無令小兒婦人及六畜見之，合藥切須禁之。
有人苦胃背痛，服之七日，所出如雞子汁者貳升即愈。
有人下積氣如杯，摩藥十五日愈。有人苦臍傍氣如手，摩之去如爪中黃穰壹升許，
愈。有人患腹切痛時引痛數年，摩膏下如蟲三十枚，愈。
有女人苦月經內塞無子數年，膏摩少腹，并服如杏子大一枚十日下崩血貳升，愈，
其年有子。有患風瘙腫起累累如大豆摩之五日，愈。
有患膝冷痛，摩之五日，亦愈。有患頭項寒熱瘰，摩之皆愈。
有患面目黧黑痟瘦，是心腹中疾，服藥下如酒糟者貳升，愈。
丹參膏主傷寒時行，賊風惡氣在外，肢節痛攣不得屈伸，
項頸咽喉痺塞噤閉入腹則心急腹脹，胃中嘔逆藥悉主之，病在腹內服之，在外摩之，
緩風不遂，濕痺不仁，偏枯拘屈，口面喎斜耳聾齒痛，
風頸腫痺腦中風痛石癰結核瘰，堅腫未潰傅之取消，及赤白癮黧，
諸腫無頭作癰疽者，摩之令消，風結核在耳後風水遊腫疼痛，
針之黃汁出時行溫氣，服之如棗大一枚，小兒以意減之方。
丹參、蒴雚根（各肆兩）、秦艽（參兩）、羌活、蜀椒（汗去目閉口者）、
牛膝烏頭（去皮）、連翹、白朮（各貳兩）、躑躅、菊花、莽草（各壹兩）。
右壹拾貳味，切，以苦酒伍升麻油柒升合煎苦酒盡，去滓，用豬脂煎成膏，
凡風冷者用酒服，熱毒單服齒痛綿沾嚼之。
赤膏主一切火瘡炙瘡金瘡木石傷損不可差者，醫所不能療，令人憂懼，
計無所出以塗上一宿生肌肉即差方。生地黃汁（貳升）、生烏麻脂（貳兩）、
薰陸香末、丁香末（各貳錢匕）、黃丹（肆錢）、蠟（如雞子黃貳枚）。
右陸味先極微火煎地黃汁烏麻脂參分滅一，乃下丁香薰陸香，
煎參拾沸乃下黃丹次下蠟煎之使消以匙攪之數千迴，下之停凝用之。

2=標題= 喎僻第四（方肆首）
治心虛寒風，半身不遂，骨節離，緩弱不用，便利無度，口面喎斜，乾薑附子湯方。
乾薑、附子（炮去皮各八兩）、芎藭（參兩）、麻黃（去節）、桂心（各肆兩）。
右伍味，咀以水壹斗煮取參升，分三服，
三日復進一劑治中風面目相引偏僻牙車急舌不轉方。
牡蠣（熬）、礬石（燒）、附子（生去皮）、伏龍肝（等分）。
右肆味，擣篩為散，以三歲雄雞血和藥傅上，預疾看勿令太過，偏右塗左，
偏左塗右，正則洗去之。烏頭膏主賊風身體不遂，偏枯口僻，及傷寒其身強直方
烏頭（去皮伍兩）、野葛、莽草（各壹斤）。右參味，切，
以好酒貳伍升淹漬再宿，三日以豬膏伍斤煎成膏，合藥作東向露以葦火煎之，
三上三下膏藥成有病者向火摩三千過汗出即愈，
若觸寒霧露鼻中塞向火膏指頭摩人鼻孔中即愈，勿令入口眼。
治風者人面引口偏著耳牙車急舌不得轉方 生地黃汁、竹瀝（各臺升）、
獨活（參兩切）。右參味，合煎取壹升，頓服之，即愈。

2=標題= 心風第五（方一十四首）
茯神湯主五邪氣入人體中，見鬼妄語，有所見聞，心悸跳動，恍惚不定方。
茯神、人參、茯苓、昌蒲（各貳兩）、赤小豆（肆拾枚）。
右伍味，咀，以水壹斗煮取貳升半，分參服。人參湯主風邪鬼氣，往來發作，
有時或無時節方。人參、防風、烏頭（炮去皮）、黃芩、附子（炮去皮）、
遠志（去心）、桔梗、秦艽、五味子、前胡、牡蠣（熬）、細辛、石膏（碎）、芎藭、
蜀椒（汗去目閉口者）、牛膝、澤瀉、桂心、山茱萸、竹皮、橘皮、
桑根白皮（各參兩）、乾薑、澤蘭、狗脊、石南（各半兩）、白朮（壹兩半）、
大棗（拾陸枚擘）、麻黃（壹雨去節）、茯苓、獨活、芋草（炙各伍分）。
右參拾貳味，咀，以水陸升，酒陸升合煮，取肆升，分伍服，日三，夜二服。
補心湯主奄奄忽忽，朝差暮劇，驚悸心中憧憧，胃滿不下食，飲陰，陽氣衰，
脾胃不磨，不欲聞人聲，定志下氣方。
人參、茯苓、龍齒（炙）、當歸、遠志（去心）、甘草（炙各參）、桂心、
半夏（洗各伍兩）、生薑（六兩切）、大棗（貳拾枚擘）、黃耆（肆兩）、
枳實（炙）、枳梗、茯神（各貳兩半）。
右壹拾肆味，咀，以水壹斗貳升，先煮粳米伍合，令熟，去滓內藥，
煮取肆升，每服八合，日三，夜二服。鎮心圓主風虛勞冷，心氣不足，
喜忘恐怖神志不定方。防風（伍分）、甘草（貳兩半炙）、乾薑（半兩）、
當歸（伍分）、澤瀉（壹兩）、紫菀（半兩）、茯神（貳分）、大黃（伍分）、
秦芃（壹兩半）、昌蒲（參兩）、白朮（貳兩半）、桂心（參兩）、白歛（壹兩）、
遠志（去心貳兩）、附子（貳兩炮去皮）、桔梗（參分）、大豆卷（肆兩）、
署預（貳兩）、石膏（參兩研）、茯苓（壹兩）、人參（伍分）、大棗（伍拾枚擘）、
麥門冬（去心伍兩）。右貳拾參味，末元，鍊蜜和為圓酒服如梧子大拾圓，
日參服加至貳拾圓。續命湯治大風，風邪入心，心痛達背，背痛達心，
前後痛去來上下，或大腹脹滿微痛，一寒一熱，心中煩悶，進退無常，面或青或黃，
皆是房內太過，虛損勞傷，交會後汗出，汗出未除或因把扇，或出當風而成勞，
五俞大傷風因外入下有水因變成邪，雖病如此，然於飲食無退，坐起無異，
至卒不知是五內受氣故也名曰行尸宜預備此方。
麻黃（大分去節）、大棗（拾枚擘）、桂心、防風、細辛、芎藭、甘草、芍藥、
人參、秦艽、獨活、黃芩、防巳、附子（炮去皮）、白朮（各參分）、生薑（伍分）。
右壹拾陸味，切，以水壹斗參升，先煮麻黃一沸，去上沬，內諸藥，煮取伍升，
去滓，內棗煎取參升，分為三服，老小久病，服五合取汗，
忌生海藻菘菜生菜豬肉冷水桃李雀肉等。鎮心圓治胃氣厥實，風邪入藏喜怒愁憂，
心意不定，恍惚喜忘夜不得寐，諸邪氣病悉主之方。
秦艽、柏實、當歸、乾漆（熬）、白歛、杏仁（去皮尖雙仁熬）、
芎藭（各參分）、澤瀉（壹兩）、乾地黃（六分）、防風、人參（各肆分）、
甘草（壹兩炙）、白朮、署預、茯苓、乾薑（各貳分）、麥門冬（去心貳兩）、
前胡（肆分）。右壹拾捌味，擣下篩鍊蜜和為圓如桐子，先食，飲服拾圓，日參，
不知稍增之，忌海藻菘菜蕪荑桃李雀肉酢物等。定志小圓主心氣不定五藏不足，
憂悲不樂，忽忽遺忘朝差暮極狂眩方。遠志（去心）、昌蒲（各貳兩）、茯苓、
人參（各參兩）。右肆味，擣篩為末，鍊蜜和圓如梧子，飲服貳圓日三，
加茯神為茯神圓散服亦佳。補心治遺忘方   昌蒲、遠志（去心）、茯苓、人參、
通草、石決明（各等分）。右陸味，擣篩為散食後水服方寸，匕日一服，酒亦佳。
槐實益心智方   以十月上辛日令童子於東方採兩斛槐子，去不成者，新瓦盆貯之，
以井華水漬之，令淹瀸合頭蜜封七日，去黃皮，更易新盆，仍以水漬之，蜜封二七日，
去其黑肌，擇取色黃鮮者，以小盆隨藥多少，以密布次其黃夏密布其上以盆合頭密封，
內暖馬糞中三七日，開視結成擣圓如梧子，日服三圓，大月加三圓，小月減三圓，
先齋二七日乃服，三十日有驗，百日日行二百里，目明視見表裏白髮更黑，齒落再生，
面皺卻展，日記千言，尋本知末，除六十四種風，去九漏冷癥癖蟲毒魘魅。
開心肥健方   人參（伍兩）、大豬肪（捌枚）。
右貳味，擣人參為散，豬脂煎取凝，每服以人參一分豬脂十分，以酒半升和服之，
一百日骨髓充溢，日記千言，身體潤澤，去熱風冷風頭心風等，月服二升半，
即有大效。孔子枕中散方   龜甲（炙）、龍骨、昌蒲、遠志（去心各等分）。
右肆味為散，食水服方寸匕，日三，常服不忘。
鎮心省睡益智方   遠志（伍拾兩去心）、益智子、昌蒲（各捌兩）。
右參味，擣篩為散，以淳糯米酒服方寸匕，一百日有效，秘不令人知。
止睡方   龍骨、虎骨（炙）、龜甲（炙）。
右參味，擣篩為散，水服方寸匕，日二，以睡定即止。
治多睡欲合眼則先服以止睡方   麻黃（去節）、白朮（各伍兩）、甘草（壹兩炙）。
右參味，以日中時南向擣篩為散，食後以湯服方寸匕，日三服。

2=標題= 風眩第六（方二七首）
治風眩屋轉眼不得開人參湯方   人參、防風、芍藥、黃耆（各貳兩）、獨活、桂心、
白朮（各參兩）、當歸、麥門冬（各壹兩去心）。右玖味，咀，
以水壹斗煮取參升伍合，分肆服。治風眩倒屋轉，吐逆，惡聞人聲茯神湯方。
茯神（肆兩）、黃耆、生薑（切）、遠志（各參兩去心）、
附子（壹枚炮去皮）防風（伍兩）、人參、獨活、當歸、牡蠣（熬）、蓯蓉、白朮、
甘草（炙各貳兩）。右壹拾參味，咀，以水壹斗貳升煮取參升，分陸服每服五合，
日三，夜三（一方無白朮）。防風散主頭面風，在眉間得熱如蟲蟻行，
或頭眩目中淚出。防風（伍兩）、天雄（炮去皮）、細辛、乾薑、烏頭（炮去皮）、
朱砂（研）、桂心（各參兩）、莽草、茯苓（茯壹兩）、附子（炮去皮）、人參、
當歸（各貳兩）右壹拾貳味，擣篩為散，酒服方寸匕，日三服。
防風散主頭眩惡風吐冷水心悶方   防風、乾薑（各貳兩）、桂心（壹兩半）、澤蘭、
附子（炮去皮）、茯苓、人參（千茂莋天雄）、細辛、署預、白朮（各壹兩）。
右壹拾味，擣篩為散，酒服方寸匕，常令有酒氣醺醺，
則脫巾帽解髮前卻梳頭一百遍復投一外酒便洗手足，
須臾頭面熱解髮以粉粉之怢臥便愈可洗頭行炙如服寒食散，十日愈。
治頭風方   擣葶藶子末以湯淋取汁洗頭良。
治卒中惡風頭痛方   擣生烏頭去皮以醋和塗故布上薄痛上，須臾痛止，日夜五六薄之。
防風散主頭面身腫方   防風（貳兩）、白芷（壹兩）、白朮（參兩）。
右參味，擣篩為散，酒服方寸匕，日二服。
小三五七散主頭面風目眩耳聾亦隨病所在兩攻方。
天雄（炮去皮參兩）、山茱萸、署預（柒兩）。
右參味擣篩為散，以酒服伍分匕，日三，不知稍增，以知為度。
大三五七散主口喎目斜耳聾面骨疼風眩痛方。
天雄（炮去皮）、細辛（各壹兩）、山茱萸、乾薑（各伍兩）、署預、
防風（各柒兩）。右陸味，擣篩為散，以酒服伍分匕，日再，不知稍增，以知為度。
治頭面風眼鼻塞眼暗  淚方。杏仁三升擣末，水煮四五沸，洗頭冷汗盡三度，差。
又方   熟煮大豆，內飯甕中作漿水，日日溫洗頭面髮，不淨加少麵，勿用水濯，
不過十    洗。治頭中白屑如麩糠方 立截楮木作枕六日一易新者。沐頭主頭風方
五月五日取鹽壹升水壹升合煮，并內三匕蛇，以陳蘆燒之三沸，以沐頭訖，
急    結密巾之，四五日以水沃之，神良。又方 吳茱萸（參升）右壹味，
以水伍升煮取參升，以綿拭髮根，良。
入頂散主三十六種風偏枯不遂方   天雄（炮去皮）、山茱萸（各壹兩半）、
麻黃（壹兩去節）、署預（貳兩）、細辛、石南、牛膝、莽草（各半兩）、
蜀椒（去日閉口者汗）、白朮、烏頭（炮去皮）、桔梗、防風、甘草（炙各肆兩）。
右壹拾肆味，擣篩為散，以酒服方寸匕，日三，
（千金有芎藭獨活附子通草昌蒲為  十九味）。
治遍身風方   石南（參兩純青黑斑者佳）。右壹味，擣篩為散，
酒服三大豆日三至食時當覺兩鬢如蟲行狀亦如風吹從頭項向壁脊腰腳至膝下骨中痛
痛遍即齊下頑風盡止，若風愈，即能飲酒肥健忌如藥法日一服。
風痺散主三十年惡風濕痺髮禿落隱生瘡，氣脤不通，抓搔不覺痛痒方。
附子（炮去皮）、乾薑、白朮（各肆兩）、石斛（半兩）、
蜀椒（去目壹分汗及閉口者）、天雄（炮去皮）、細辛、躑躅、白歛、
烏頭（炮去皮）、石南、桂心（各參分）。右壹拾貳味，擣篩為散，酒服五分匕，
以少羊脯下藥，日再，勿大飽食，飢即更服常令有酒勢，先服吐下藥後乃服之，
以韋袋貯藥勿洩，忌冷水房室百日。
十六卷終

















1=標題= 千金翼方卷第十七
中風下

2=標題= 中風第一（方三十五首論四首）（炙法二首）
小續命湯方
麻黃（去節）、防巳、人參、桂心、黃芩、芍藥、芎藭、杏仁（去尖支兩仁）、
甘草（炙各壹兩）、附子（炮壹枚去皮）、防風（壹兩半）、生薑（伍兩切）。
右壹拾貳味，咀，以水壹斗，先煮麻黃，去上沫，內諸藥煮取參升，分參服，
有風預備壹拾劑。大續命湯方   麻黃（捌兩去節）、大杏仁（肆拾枚去皮尖兩仁）、
桂心、芎藭（各貳兩）、石膏（肆兩碎）、黃芩、乾薑、當歸、甘草（炙各壹兩）、
荊瀝（壹升）。右壹拾味，咀，以水壹斗先煮麻黃，去上沬，下藥煮取四升，
下荊瀝煮取三升，分四服，能言未差後，服小續命湯。
又小續命湯方   麻黃（貳兩去節）、生薑（伍兩切）、防風（壹兩半）、芍藥、
白朮、人參、芎藭（壹兩）、附子（炮去皮）、黃芩、防巳（各壹兩）、桂心、
甘草（炙各貳兩）。右壹拾貳味，咀，以水壹斗，先煮麻黃，去上沬，
內諸藥煮取三升，分三服。西州續命湯方   麻黃（陸兩去節）、石膏（肆兩碎）、
桂心（貳兩）、杏仁（參拾枚去皮尖雙仁）、芎藭、乾薑、黃芩、當歸、
甘草（炙各壹兩）。右玖味，咀，以水壹斗貳升，先煮麻黃，去上沬，
下諸藥煮取肆升，分四服。續命湯主久風臥在起死人神方。
麻黃（去節）、人參、桂心、附子（炮去皮）、茯苓（各壹兩）、防巳、防風、
黃芩（各壹兩半）、生薑（陸兩切）、半夏（伍兩洗）、
枳實（貳兩炙上氣悶者加之）、甘草（壹兩炙）。右壹拾貳味，咀，以水壹斗，
先煮麻黃取玖升，去上沬，停冷去滓，內藥煮取參升，分三服，若不須半夏，
去之加芍藥參兩。大續命主八風十二痺，偏枯不仁，手足拘急疼痛不得伸屈，
頭眩不能自舉，起止顛倒，或忽驚如墮樹狀，盜汗，臨事不興，婦人帶下無子，
風入五藏，甚者恐怖鬼來收錄，或與鬼神交通，悲啼哭泣，忽忽欲走方。
烏頭（炮去皮）、防風、麻黃（去節）、人參、杏仁（去皮尖兩仁熬）、芍藥、
石膏（研）、乾薑、芎藭、茯苓、黃苓、桂心、蜀椒（去目閉口者汗）、
甘草（炙各壹兩）、當歸（貳兩）。右壹拾伍味，擣篩為散，酒服方寸匕，日二，
稍增以知為度。排風湯方   白鮮皮、白朮、芍藥、芎藭、當歸、獨活、
杏仁（去皮尖及雙仁熬）、防風、桂心、甘草（炙各貳兩）、茯神（一作茯苓）、
麻黃（去節各參兩）、生薑（肆兩切）。右壹拾參味，咀，以水壹斗，先煮麻黃，
去上沬，內諸藥煮取參升，分三服，取汗可服兩三劑。
大排風湯主半身不遂口不能言及諸偏枯方
白鮮皮、附子（炮去皮）、麻黃（去節）、杏仁（去皮火熬）、白朮、防風、
葛根、獨活、防巳、當歸、人參、茯神、甘草（炙各參兩）、石膏（陸兩碎）、
桂心（貳兩）、白芷（壹兩）。右壹拾陸味，咀，以水壹斗柒升，先煮麻黃，
取壹升半，去沬澄清內藥煮取四升，分四服，日三，夜一服。
又排風湯主諸毒風邪氣所中，口噤悶絕不識人，身體疼煩，面目暴腫手足腫方。
犀角（屑）、羚羊角（屑）、貝子、升麻。右肆味，各壹兩，別擣成末，
合和以水二升半，內方寸匕，煮取壹升，去滓，服五合，殺藥者以意加之，若腫，
和雞子傳上，日三，老小以意增減，神良。大巖蜜湯主賊風腹中絞痛，并飛尸遁注，
發作無時，發則搶心腹脹滿，下如刀錐剌，并主少陰傷寒方。
梔子（拾伍枚擘）、乾地黃、乾薑、細辛、當歸、青羊脂、吳茱萸、茯苓、芍藥、
桂心、甘草（炙各壹兩）。右壹拾壹味，咀，以水捌升，煮取參升，去滓，
內羊脂令消，分溫三服。小巖蜜湯主惡風角弓反張，飛尸入腹，絞痛悶絕，往來有時，
筋急少陰傷寒口噤不利方。雄黃（研）、青羊脂（各壹兩）、大黃（貳兩）、
吳茱萸（參兩）、當歸、乾薑、芍藥、細辛、桂心、乾地黃、甘草（炙各壹兩）。
右壹拾壹味，咀，以水貳斗，煮取陸升，分六服，重者加藥，
用水三斗煮取九升，分十服。烏頭湯主八風五尸惡氣，遊走心胃，流出四肢，
來往不住，短氣欲死方。烏頭（炮去皮）芍藥、當歸、乾薑、桂心、細辛、乾地黃、
吳茱萸、甘草（炙各壹兩）右玖味，咀，以水柒升，煮取貳升半，分三服。
大八風湯主毒風頑痺嚲曳，或手腳不隨，身體偏枯，或毒弱不任，或風入五藏，
恍恍惚惚多語喜忘，有時恐怖，或肢節疼痛，頭眩煩悶，或腰脊強直，不得俛仰，
腹滿不食欬嗽，或始遇病時，卒倒悶絕，即不能語，便失瘖半身不隨，不仁沈重，
皆由體虛恃少不避風冷所致方。烏頭（炮去皮）、黃苓、芍藥、遠志（去心）、獨活、
防風、芎藭、麻黃（去節）、秦艽、石斛、人參、茯苓、石膏（碎）、黃耆、
紫菀（各貳兩）、當歸（貳兩半）、升麻（壹兩半）、大豆（貳合）、
五味子（伍分）、杏仁（肆拾枚去皮尖雙仁）、乾薑、桂心、甘草（炙各貳兩半）。
右貳拾參味，咀，以水壹斗參升酒貳升合煮取四升，強人分四服，
少力人分五六服，（深師同）。芎藭湯主卒中風四肢不仁喜笑不息方
芎藭（壹兩半）、杏仁（貳拾枚去皮及尖雙仁）、麻黃（去節）、黃苓、桂心、
當歸、石膏（碎）、秦艽、乾薑、甘草（炙各壹兩）。右壹拾味，咀，以水九升，
煮取三升，分三服。倉公當歸湯主賊風口噤角弓反張身體強直方
當歸、細辛、防風（各壹兩半）、獨活（參分）、麻黃（貳兩半去節）、
附子（壹枚炮去皮）。右陸味，咀，以酒八升水四升合煮取四升，分肆服，
口不開者挍口下湯，一服當  開，二服小汗，三服大汗。
芎藭湯主風癲引痛發作則吐耳中如蟬鳴方
芎藭、本、茹（各伍兩）。右參味，切，以淳酒五升內藥，煮取三升，頓服，
嬴者二服，取大汗。治風癲狂及百病方   大麻子（肆升上好者）
右壹味，以水陸升猛火煮令牙生，去滓煎取柒升，旦空肚頓服，或不發或多言語，
勿怪之但使人摩手足須臾即定，凡進三劑無不愈，令人身輕眾邪皆去。
防巳湯主風歷節，四肢痛如鎚鍜，不可忍者。防已、茯苓、生薑（切）、
桂心（各肆兩）、烏頭（柒枚去皮）、人參（參兩）、白朮（陸兩）、
甘草（參兩炙）。右捌味，咀，以水壹斗，煮取貳升半，服捌合，日三，
當熠熠微熱痺勿怪，若不覺復更合之以覺乃止，凡用烏頭皆去皮熬令黑，乃堪用無毒。
三黃湯主中風手足拘，攣百節疼痛，煩熱心亂，惡寒，經日不欲飲食方。
麻黃（伍分去節）、獨活（壹兩）、黃芩（參分）、黃耆（半兩）、細辛（半兩）。
右伍味，咀，以水伍升，煮取貳升，去滓，分貳服，一服小汗，兩服大汗，
心中熱加大黃半兩，腹滿加枳實一枚，氣逆加人參三分，心悸加牡蠣三分，
渴加栝樓三分，先有寒加八角附子一枚，此仲景方神秘不傳。
黃耆湯主八風十二痺手腳疼痛氣不和，不能食飲方。
黃耆、當歸、桂心、甘草（炙各參兩）、白朮、烏頭（炮去皮）、芎藭、防風、
乾地黃（各貳兩）、生薑（肆兩切）、前胡（壹兩半）。
右壹拾壹味咀以水壹升壹斗煮取參升半，分服，此湯和而補有氣者加半夏四兩。
白歛湯主中風萎僻拘攣不可屈伸方   白歛、乾薑、薏苡仁、酸棗、牛膝、桂心、
芍藥、車前子、甘草（炙壹升）、附子（參枚炮去皮）。右壹拾味，
咀以酒貳斗漬一復時煮三沸服壹升，日三服扶杖而起不能酒者服五合。
防已湯主風濕四肢疼痺姅急浮腫方   木防已（參兩）、茯苓（壹兩）、
桑白皮（切貳升）、桂心（參兩）、芎藭（參兩）、甘草（壹兩半炙）、
大棗（拾貳枚擘）、芍藥（貳兩）、麻黃（貳兩去節）。
右玖味，咀，以水壹斗貳升，
煮麻黃減壹升內藥煮取三升分三服漸汗出令遍身以粉粉之，
慎風冷（一方茯苓四兩麻黃三兩）。治三十年風方   松葉壹斤切以酒壹斗，煮取貳升，
頓服取汗出佳。治一切風虛方（常患頭痛欲破者）杏仁（玖升去皮尖兩仁者暴乾）
右壹味，擣作末，以水玖升研濾如作粥法緩火煎，
令如麻浮上匙取和羹粥酒內一匙服之，每食即服，不限多少，服七日後大汗出，
二十日後汗止慎風冷豬魚雞蒜大醋，一劑後諸風減差，春夏恐醋，少作服之，
秋九月後煎之，此法神妙可深秘之。治中風發熱方   大戟、苦參（等分）。
右貳味，擣篩藥半升，以醋漿水壹斗，煮三沸，洗之從上至下，立差，寒乃止，
小兒三指撮醋漿水四升煮如上法。羌活飲治風方   羌活（參兩）、茯神、
薏苡仁（用羌活去薏苡仁）、防風（各壹兩）。右參味，咀以水參升，煮取壹升，
內竹瀝三合，煮壹沸，分再服。豬苓煮散主人下痢多而小便澀方
豬苓、茯苓、澤瀉、黃連、白朮（各肆兩）、防已、羌活、黃芩、人參、丹參、
防風、牛膝、升麻、犀角（屑）、杏仁（去皮尖雙仁熬）、秦艽、榖皮、紫菀、石斛、
生薑（各參兩切）、橘皮（貳兩）、附子（伍兩炮去皮）、桑根白皮（陸兩）。
右貳拾參味，擣篩為散，以水壹升半，煮五方寸匕，取壹升頓服，日再，
不能壹服，十月後二月末以來，可服之。論曰，人不能用心謹慎遂得風病，半身不隨，
言語不正，庶事皆廢，此為猥退病，得者不出十年，宜用此方，差後仍須將慎，
不得用未病之前，當須絕於思慮，省於言語，為於無事，乃可柔愈，
若還同俗類名利是務，財色為心者，幸勿苦事醫藥徒勞為療耳，宜於此善以意推之，
凡人忽中生風，皆須依此次第用湯即得愈也，學者子細尋思明然可見。
凡初得風，四肢不收，心神目愷，眼不識人，言不出口，凡中風多由熱起，
服藥當須慎酒麵羊肉生菜冷食豬魚雞牛馬肉蒜，乃可差，得患即服此竹瀝湯方。
竹瀝（貳升）、生薑汁（參合）、生葛汁（壹升）。
右參味，相和溫煖分三服平旦日晡夜各一服，服訖若覺四體有異似好以次進後方。
麻黃（去節）、防風（各壹兩半）、杏仁（肆拾枚去皮尖及雙仁）、
羚羊角（貳兩屑）、生薑（肆兩切）、生葛汁（五合一云地黃汁）、竹瀝（壹升）、
石膏（陸兩綿畏）、芎藭、防已、附子（炮去皮）、芍藥、黃芩、人參、桂心、
甘草（炙各壹兩）。右壹拾陸味，
咀以水柒升煮取壹半乃下瀝汁煮取貳升柒合分溫三服一劑，頓進三劑慎如上法，
漸覺稍損次後方 麻黃（去節）、防風、升麻、桂心、芎藭、獨活、
羚羊角（屑各貳兩）、竹瀝（貳升）、防巳（壹兩）。
右玖味，咀，以水四升并瀝，煮取參升，分三服，兩日進壹劑，頻進三劑，
若手足冷者加生薑五兩白朮貳兩，若未除次進後方。
麻黃（去節）、芍藥、防風（各壹兩半）、羚羊角（屑貳兩）、生薑（貳兩切）、
附子（炮參分去皮）、石膏（貳兩碎）、防巳、黃芩、芎藭、白朮、人參、獨活、
升麻、桂心、甘草（炙各壹兩）、竹瀝（壹升）。
右壹拾柒味，咀，以水捌升，煮減半，下瀝煮取貳升半，分參服，
相去如人行十里，再服，有氣加橘皮牛膝五加皮各壹兩，若除退訖，可常將服後煮散方。
防風、獨活、秦艽、黃耆、芍藥、人參、茯神、白朮、芎藭、山茱萸、署預、
桂心、天門冬（去心）、麥門冬（去心）、厚朴（炙）、升麻、丹參、
羚羊角（屑）、五加皮、防已、牛膝、石斛、地骨皮、甘草（炙各肆兩）、
麻黃（去節）、附子（炮去皮）、遠志（去心）、橘皮（各參兩）、
生薑（貳兩切）、甘菊花、薏苡仁（各貳升）、石膏（研）、乾地黃（各陸兩）。
右參拾參味，擣篩為散，每煮以水參升內散三兩，煮取壹升，綿濾去滓，頓服之，
日別壹服，若覺心下煩熱，以竹瀝代水煮之。（千金有黃芩，檳榔本，杜仲，
犀角，無山茱萸，署預，甘菊，麥門冬，附子）。凡患風人多熱宜服荊瀝方
荊瀝、竹瀝、生薑汁（各伍合）。右參味，相和溫為壹服，
每日旦服煮散午後當服此荊瀝，常作此將息。論曰，夫得風之時，則依此次第療之，
不可違越，若不依，此當失機要性命必危。防風湯主偏風甄權處治安平公方
防風、芎藭、白朮、狗脊、萆薢、牛膝、白芷（各壹兩）、薏苡仁、葛根、
杏仁（去皮尖兩仁）、人參、羌活（各貳兩）、麻黃（肆兩去節）、
生薑（伍兩切）、桂心、石膏（各參兩碎）。右壹拾陸味，咀，以水壹斗貳升，
煮取參升，分三服，服一劑覺好，更服一劑，一劑一度針之，服九劑湯九度針之，
針風池，一穴，肩一穴，曲池一穴，丈溝一穴，五樞一穴，陽陵泉一穴，
巨虛下廉一穴合七穴，即差，○仁宮備身患腳，奉針環陽陵泉巨虛下廉陽輔，
即起行，○大理趟卿患風腰腳不隨不得跪起，針上窌二穴，
環銚二穴陽陵泉二穴巨虛下廉二穴，即得跪起。治猥退風方
蒼耳子（伍升苗非得用）、羊桃（切）、朔藋（切）、赤小豆（各貳升半）、
鹽（貳升）。右伍味，以水兩石伍斗，煮取伍斗，適寒溫，內所患腳漬，深至絕骨，
勿過之，一度炊五斗米頃，出之，慎風冷，汗從頭出。論曰，
聖人以風是百病之長深為可憂，故避風如避矢，是以防禦風邪，以湯藥針炙蒸熨，
隨用一法皆能愈疾，至於火艾，特有奇能，雖曰針湯散皆所不及，炙為其最要，
昔者華他為魏武帝針頭風，華他但針即差，華他死後數年，魏武帝頭風再發，
佗當時針訖即炙頭風，豈可再發只由不炙，其本不除，
所以學者不得專恃於針及湯藥等，望病畢差，既不苦炙，安能技本塞源，
是以雖豐藥餌，諸療之要在火艾為良，初得之時，當急下火，火下即定，
比煮湯熟巳覺眼明，豈非大要，其炙法，先炙百會，次炙風池，次炙大椎，次炙肩井，
次炙曲池，次炙間使各三壯，次炙三里五壯，其炷如蒼耳子大，必須大實作之，
其艾又須大熟，從此以後，日別炙之，至隨年壯止，凡人稍覺心神不快，
即須炙此諸穴各三壯，不得輕之，苟度朝夕以殞斃，戒之哉戒之哉。又論曰，
學者凡將欲療病，先須炙前諸穴，莫問風與不風，皆先炙之，此之一法，
醫之大術宜深體之，要中之要無過此術，是以常預收三月三日艾，擬救急危，
其五月五日亦好，仍不及三月三日者，又有卒死之人及中風不得語者，皆急炙之，
夫卒死者是風入五藏，為生平風發，強忍怕痛不炙，忽然卒死，謂是何病，
所以皆必炙之是大要也。

2=標題= 腳氣第二（論一首方二十一首）
論曰，治腳氣順四時，若春秋二時宜兼補瀉，夏則疾成，專須汗利，
十月以後少用補藥，雖小變不越此法。治腳氣初發從足起至膝脛腫骨疼者方。
取胡麻葉，切擣，蒸薄裹，日二易即消，若冬月取蒴藋根切擣，
和糟三分根一分    合蒸令熱，裹如前法。遍身腫小便澀者用麻豆湯主之方
大麻（貳升熬研）、烏豆（壹斗以水四斗煮取汁壹斗半去豆）、桑白皮（切伍升）。
右參味，以豆汁內藥，煮取陸升，壹服壹升，日二服，三日令盡。
又方   烏牛尿壹服壹升，日二，腫消止羸瘦者二分尿一分牛乳合煮，乳浮結乃服之。
又方   生豬肝一具，細切，以淡蒜虀食盡，不可盡者，分再食之。
治腰腳疼方   胡麻子（壹斗新者）右壹味，熬令香，擣篩，若不數篩當脂出不下，
日服壹小升，日參服，盡藥計壹斗，即末差，酒飲羹汁蜜湯皆可服之。
大下之後而四體虛寒，腳中羸弱，腰攣痛食飲減少，皮肉虛石斛酒方。
生石斛（壹斤）、秦艽、遠志（各伍兩去心）、橘皮、白朮（各參兩）、丹參、
茯神、五加皮（各陸兩）、桂心（肆兩）、牛膝（捌兩）。
右壹拾味，咀，以酒參斗漬七日，一服六合，稍加至七八合，以知為度。
調利之後未平復，間為外風傷中痛酸轉為腳氣，補虛防風湯方。
防風、石斛、杜仲（炙）、前胡（各肆分）、薏苡仁（半斤）、秦艽、丹參、
五加皮、附子（炮去皮）、橘皮、白朮、白前（各參分）、防巳（貳分）、
麻仁（壹升熬取脂）。右壹拾肆味，咀，以水壹斗貳升，煮取參升，分三服。
服湯已氣仍不止防風圓方   防風（貳兩）、秦艽（貳兩）、石斛（貳兩）、
丹參（壹兩）、薏苡仁（參合）、前胡、橘皮、杜仲（炙）、附子（炮去皮）、
白朮（各壹兩）、桂心（壹兩半）、麻仁（壹升熬取脂）。右壹拾貳味，擣篩為末，
鍊蜜和圓如梧子，酒服貳拾圓，日貳服。治腳氣常作榖白皮粥防之法即不發方
榖白皮（伍升切勿取斑者有毒）右壹味，以水壹斗煮取柒升去滓，煮米粥常食之。
溫腎湯主腰脊膝腳浮腫不隨方   茯芩、乾薑、澤瀉（各貳兩）、桂心（參兩）。
右肆味，咀以水陸升，煮取貳升，分三服。
竹瀝湯主兩腳痺弱或轉筋，或皮肉脹起如腫而按之不陷心中惡不欲食，或患冷氣方。
甘竹瀝（伍升）、葛根、防風（各貳兩）、麻黃（陸兩去節）、升麻（伍分）、
桂心（壹兩）、附子（壹枚炮去皮）、秦艽、細辛、木防已、黃芩、乾薑、白朮、
甘草（炙各壹兩）。右壹拾肆味，咀，以水柒升，內甘竹瀝五升合取參升，分四服，
取汁，（千金有茯苓杏仁無白朮。大竹瀝湯主卒中惡風，口噤不能，
言四肢嚲緩偏孿急痛風，經五藏恍惚喜怒無常，手足不隨，皆悉主之方。
甘竹瀝（壹斗肆升）、人參、細辛、石膏（各壹兩碎）、生姜（伍兩切）、
烏頭（參枚炮去皮）、防風、獨活、芍藥、黃芩、茵芋、麻黃（去節）、葛根、
木防已、桂心、茯苓、甘草（炙各貳兩）、芎藭（壹兩）。
右壹拾捌味，咀，以竹瀝煮取四升，分三服，（一方以水五升千金有白朮）。
又竹瀝湯主風氣入腹，短氣心下煩熱不痛手足煩疼四肢不舉，口噤不能言方。
竹瀝（壹斗）、當歸、秦艽、防風、葛根（各貳兩）、人參、芍藥、木防已、
附子（炮去皮）、細辛、茯苓（一作伏神）、通草、桂心、白朮、
甘草（炙各壹兩）。右壹拾伍味，咀，以竹瀝漬半日煮取四升，分三服，
不能者四服，（千金有芎藭  生薑黃芩升麻蜀椒麻黃無芍藥防巳通草）。
大甲湯主腳弱風毒攣痺氣止皆主之方   甲（炙）、防風、麻黃（去節）、
半夏（洗）、白朮、茯芩、芍藥、杏仁（去皮尖雙仁）、麥門冬（去心）、
生薑（切）、人參、石膏（碎）、羚羊角（屑）、甘草（炙各壹兩）、
犀角（壹分屑）、雄黃（半兩研）、青木香（貳兩）、吳茱萸（半升）、
大黃（壹分半）、麝香（參分）、薤白（拾肆枚切）、烏梅、具齒（各柒枚）、
大棗（貳拾枚擘）、赤小豆（貳拾肆枚）。右貳拾伍味，咀，以水貳，煮取四升，
分四服，日二，夜一服。大投杯湯主腳弱舉體腫滿氣急日夜不得眠方
麻黃（去節）、杏仁（去皮尖及雙仁）、桂心、黃芩、橘皮、石膏（各貳兩碎）、
生薑（陸兩切）、半夏（洗）、厚朴（炙）、枳實（炙各參兩）、茯苓（肆兩）、
秦艽（壹兩半）、大戟、細辛（各壹兩）、大棗（貳拾枚擘）、甘草（貳兩炙）。
右壹拾陸味，咀，以水壹斗貳升，煮取肆升，分五服，日三夜二。
獨活湯主腳氣風疼痺不仁腳中沈重行止不隨氣上方   獨活、桂心、
半夏（洗各肆兩）、麻黃（去節）、芎藭、人參、茯苓（各貳兩）、
八角附子（壹枚炮去皮）、大棗（拾貳枚擘）、防風、芍藥、當歸、黃耆、乾薑、
甘草（炙各參兩）。右壹拾伍味，咀，以水壹斗伍升，酒貳升，煮取參升半，
分為五服。硫黃煎主腳弱連屈虛冷方   硫黃（伍兩）、牛乳（伍升）。
右貳味，以水伍升合煮及伍升硫黃細篩內之，煎取三升，一服一合，不知至三合。
硫黃散主腳弱大補面熱風虛方   硫黃（研）、鍾乳（粉）、防風（各伍兩）、
乾薑（壹兩）、白朮、人參、蜀椒（汗去目及閉口者）、細辛、附子（炮去皮）、
天雄（炮去皮）、茯苓、石斛、桂心、山茱萸（各參分）。
右壹拾肆味，擣篩為散，旦以熱酒服方寸匕，日三加至二匕。
青圓主腳風皮肉身體諸風方   烏頭（壹兩炮去皮）、附子（參兩炮去皮）、
麻黃（肆兩去節）。右參味，擣篩為未，鍊蜜和圓如梧子大，酒服五圓，日三服。
硫黃圓主膈滯澼逐腳中風水方
硫黃（伍兩）右壹味，細粉，以牛乳參升，煮令可圓，如梧子大，
暴令乾酒服傘拾圓，日三，不  知，漸加至百圓。
石硫黃圓主腳風弱胃腹中冷結方   石硫黃（半兩）、桂心（肆兩）、礜石（燒）、
附子（炮去皮）、天雄（炮去皮）、烏頭（各貳兩炮去皮）。
右陸味，擣篩為末，鍊蜜和圓如梧子大，空腹酒服伍圓，日參服。

2=標題= 癮第三（方一十六首炙法一首）
石南湯主癮方
石南、乾薑、黃苓、細辛、人參（各壹兩）、桂心、當歸、芎藭（各壹兩半）、
甘草（貳兩）、乾地黃（參分）、食茱萸（伍分）、麻黃（壹兩半去節）。
右壹拾貳味，咀，以酒參升，水陸升，煮取參升，分參服，取大汗，慎風冷佳。
又方  酪和鹽熱煮摩之手下消。又方  白芷根棄煎湯洗之。
治風瘙癮煩心悶亂方   天雄（炮去皮）、牛膝、知母（各壹兩）、栝樓（伍分）、
白朮（貳兩）、人參（半兩）、乾薑、細辛、桂心（各參分）、防風（壹兩半）。
右壹拾味，擣篩為散，酒服半錢，匕日再，夜一，以知為度，稍增至壹錢匕。
治大人小兒風方   右壹味，白礬（貳兩末之）。以酒參升漬令消，拭上愈。
又方   吳茱萸（壹升）右壹味，以酒伍升，煮取壹升半，拭上。
治風痺癮方   大豆（參升）、酒（陸升）。右貳味，煮四五沸，服壹杯，日三。
治風痺癮洗湯方   蛇子（貳升）、防風、生蒺（各貳斤）。
右參味，切以水壹斗，煮取伍升，以綿拭上，日四五度。
又洗湯方   黃連、黃芩、白朮（各貳兩）、戎鹽、礬石（各半兩）、細辛（貳兩）、
芎藭、茵芋（各壹兩）。右捌味，切，以壹斗，煮取參升，洗之日三度。
又洗湯方
馬蘭（一作馬蘭子）、蒴藋、茺蔚子、礬石、蒺、茵芋、羊桃根、
萹蓄（各貳兩）。右捌味切以醋醬貳斗，煮取壹斗貳升，內礬石洗之，日三度。
治暴風氣在上表皮作癮瘡方。煮槐枝葉以洗之，炙瘡火瘡亦愈。
青羊脂膏主風熱赤癢搔之逐手作瘡方
青羊脂（四兩）、芍藥、黃芩、黃耆、白芷、寒水石（各壹兩）竹葉（壹升切）、
石膏（壹斤碎）、白及、升麻、防風、甘草（炙各參分）。
右壹拾貳味，切，先以水壹斗，煮石膏竹葉取伍升，合漬諸藥，
以不中水豬脂貳升合煎白芷黃膏成以傳之。炙法   以一條艾蒿長者，
以兩手極意尋之著壁，立兩手并蒿竿拓著壁伸十指，當中指頭以大艾炷炙蒿竿上，
令蒿竿斷即上炙十指差，於後重發，更依法炙，永差。
楓香湯主癮方  楓香（壹斤）、芎藭、大黃、黃芩、當歸、人參、射干、
甘草（炙各參兩）、升麻（肆兩）、蛇仁（貳兩）。
右壹拾味，切，以水貳斗，煮取柒升，適冷煖分以洗病上，日三，夜二。
地榆湯主癮發瘡方   地榆（參兩）、苦參（捌兩）、大黃、黃芩（各肆兩）、
黃連、芎藭（各貳兩）、甘草（陸兩炙）。
右柒味，切，以水陸斗，煮取參斗，洗浴之，良。
又方   大黃、當歸、升麻、防風、芍藥、青木香、黃芩、甘草（炙各貳兩）、
楓香（伍兩）黃蘗、芒消（各參兩）、地黃汁（壹升）。
右壹拾貳味，切，以水壹斗，煮取參升半，去滓，內芒消令烊，帛搨病上一炊久，
日四五，夜二三，主癮痛癢，良。
治癮痛癢搔之逐手腫方   當歸、芎藭、大戟、細辛、芍藥、附子（去皮）、芫花、
躑躅、椒（各壹兩）、莽草（半兩）。
右壹拾味，切，以苦酒浸藥一宿，以豬膏貳升半煎，三上三下，膏成去滓，
傅病上，日三夜。

2=標題= 瘍第四（方一十四首炙法一首）
治白癜白駮浸淫瘍著頸及胃前方
大醋於甌底磨硫，黃令如泥，又以八角附子截一頭使平，就甌底重磨硫黃使熟，
夜臥先布拭病上令熱，及以藥傅之，重者三度。
又方   硫黃、水銀、礬石、墨。
右肆味，等分，擣下篩，以蔥涕和研之，臨臥以傅病上。
又方   石硫黃（參兩）、附子（去皮）、鐵精（各壹兩）。
右參味，並研擣，以三年醋和，內器中密封七日，以醋泔淨洗上拭乾塗之，
乾即塗壹兩日，慎風。炙法   五月五日午時，炙膝外屈腳當文頭，隨年壯兩處，
炙一時下火，不得轉動。治頭項及面上白駮浸淫漸長有似於癬但無瘡方
乾鰻鱺魚灸脂塗之，先洗拭駮上，外把刮之令小磣痛，拭燥然後以魚脂塗之，
一塗便愈，難者不過三塗之，佳。又方  取生木空中水洗之食頃止。
又方  桂心末唾和傳駮上，日三。又方   白及（一作白歛）、當歸、
附子（炮各壹兩去皮）、天雄（炮去皮）、黃芩（各壹兩）、乾薑（肆兩）、
躑躅（壹升）。右柒味，擣篩為散，酒服伍分匕，日三服。
凡人身有赤疵方 常以銀揩令熱，不久漸漸消滅瘢痕。
治疣贅疵痣方   雄黃、硫黃、真朱、礬石（熬）、茹、巴豆（去皮心）、
藜蘆（各壹兩）。右柒味，擣篩為散，以漆和令如泥塗貼病上，須成瘡，
及去面上黑子點之即去。治皮中紫赤疵痣靨穢方   乾漆（熬）、雌黃、
礬石（各參兩）、雄黃（伍兩）、巴豆（伍拾枚去皮）、炭皮（壹斤）。
右陸味為散，以雞子白和塗故帛貼病上，日二易之，即除。
九江散主白癜及二百六十種大風方   當歸（柒分）、石南（壹兩半）、秦艽、躑躅、
菊花、乾薑、防風、麝香、雄黃（研）、丹砂（研）、斑貓（各壹兩）、
蜀椒（去目及閉口者汗）、連翹、知母、鬼箭、石長生（各貳兩）、附子（炮去皮）、
王不留行、人參、鬼臼、莽草、木防巳、石斛、烏頭（炮）、天雄（炮去皮）、
獨活（各參兩）、地膽、蟲（各拾枚）、蜈蚣（參枚）、水蛭（壹百枚）。
右參拾味，諸蟲皆去足羽，熬炙合擣為散，酒服方寸匕，日再服，
其白癜入頭令髮白，服之百日，白髮還黑也。芎藭湯主面上及身體風瘙癢方
芎藭、白朮、山茱萸、防風、羌活、枳實（各參兩炙）、麻黃（貳兩半去節）、
署預（肆兩）、蒺藜子、生薑（各陸兩切）、烏喙（炮）、甘草（炙各貳兩）。
右壹拾貳味，咀以水玖升，煮取貳升柒合，分三服。
又洗方   蒴藋根、蒺子、景天葉（各切貳升）、蛇床子（伍兩）、玉屑（半兩）。
右伍味，切，以水壹斗半煮取壹斗，稍稍洗身面上，日參，夜一，慎風。
大黃湯主風瘙腫癢在頭面方
大黃、芒消（各壹兩）、莽草、黃芩（各貳兩）、蒺子（半升）。
右伍味，切，以水柒升煮取參升半，去滓，內芒消令烊，以帛搨腫上數百遍，
日五夜三，勿令近眼，（一方有黃連）。
千金翼方卷第十七











1=標題= 千金翼方卷第十八
雜病上

2=標題= 霍亂第一（方二十七首）
理中圓主霍亂臨時方
人參、白朮、乾薑、甘草（炙各壹兩）。
右肆味，擣篩為末，鍊蜜和圓如彈圓，取湯和一丸服之，日十服，吐多痢少者，
取枳實三枚炙四破水三升，煮取一升和壹圓服之，吐少痢多者，加乾薑一，
累吐痢乾嘔者，取半夏半兩洗去滑水貳升，煮取壹升和壹圓服之，若體疼痛不可堪者，
水三升，煮棗三枚，取一升和一圓服之，若吐痢大極轉筋者，
以韭汁洗腹腎從胃至足踝勿逆即止，若體冷微汗腹中寒，取附子一枚炮去皮四破，
以水貳升，煮一升和一圓服，吐痢悉止，不出體猶冷者，可服諸湯補之。
厚朴湯主霍亂面煩方   厚朴（炙）、高良薑、桂心（各參兩）。
右參味，咀以水陸升，煮取二升，分再服。
四順湯主霍亂吐下腹痛手足逆冷方
大附子（壹枚去皮破捌片）、乾薑（參兩）、人參、甘草（炙各壹兩）。
右肆味，咀參味，以水伍升，煮取壹升半，分三服。治霍亂吐痢嘔逆龍骨湯方
龍骨、黃連、乾薑、赤石脂、當歸（各參兩）、枳實（伍枚炙）、
半夏（一升洗）、附子（炮去皮破）、人參、桂心、甘草（炙各貳兩）。
右壹拾壹味，咀，以水玖升煮取參升，分三服。
治霍亂困篤不識人方 雞蘇（壹大把）右壹味，以水壹斗，煮取參升，分再服。
治霍亂轉筋兩臂及腳胃諸轉筋並主之方
鹽壹升伍合，煮作湯，漬洗轉筋上按炙，良。
又方   大麻子壹升，擣，以水參升，煮取壹升，盡服之。
又方   香薷壹把，水煮令極濃，服二三升即差，青木香亦佳。
治霍亂止吐方   丁香拾肆枚，以酒伍合，煮取貳合，頓服之，用水煮之亦佳。
治霍亂吐痢心煩不止方   豬糞如雞子大壹枚，為末，以沸湯壹升和之，頓服良，不差，
更作。又方   梁米粉伍合，水壹升半和之如粥頓服，須臾即止。
治霍亂轉筋入腹方   雞屎白末，以水六合，煮取湯，服方寸匕。
治大便不通噦數口譫語方   厚朴（貳兩炙）、大黃（肆兩）、枳實（伍枚炙）。
右參味，咀，以水肆升，煮取壹升貳合，分再服當通，不通，盡服之。
竹筎湯主噦方   竹筎（壹升）、橘皮、半夏（洗各參兩）、生薑（肆兩切）、
紫蘇（壹兩）、甘草（壹兩炙）。右陸味，咀，以水陸升，煮取貳升半，分參服。
治中風客熱噦方   竹筎（肆兩）、生米（伍合）。右貳味，以水陸升，煮米熟服之。
治嘔噦方   蘆根（伍兩）右壹味，切，以水伍升煮取參升，分三服，
兼服小兒尿三合，良。又方  飲大豆汁壹升止。又方  常服白羊乳壹升。
治氣厥嘔噦不得息又主霍亂大豉湯方   香豉（壹升）、半夏（洗）、
生薑（各貳兩切）、前胡、桂心、人參、甘草（炙各壹兩）。右柒味，咀，
以水伍升，煮取貳升，分三服，勿使冷。
傷寒噦而滿者宜視其前後知在何部不利利之愈噦而不利此湯主之方。
橘皮（壹升）、甘草（壹尺）。右貳味，咀，以水伍升，煮取壹升，頓服之。
噦橘皮湯主之方   橘皮、通草、乾薑、桂心、甘草（炙各貳兩）、人參（壹兩）。
右陸味，咀，以水陸升，煮取貳升，分三服。小半夏湯主心下痞堅，不能飲食，
胃中喘而嘔噦微寒熱方。生薑（捌兩切以水參升煮取壹升）、
半夏（伍合洗以水伍升煮取壹升）。右貳味，合煎取壹升半，稍稍服之，即止。
又方   橘皮（肆兩）、生薑（捌兩）。右貳味，切，以水柒升，煮取貳升伍合，
分三服，下喉即差方，差更合。又方   羚羊角（屑）、前胡、人參、橘皮、
甘草（炙各壹兩）。右伍味，咀，以水陸升煮取貳升，分三服。
卒噦爪眉頭亦可，針此主實噦，實噦者醉飽得之，虛噦者吐下得之，
又失血虛後亦得之方。炭末蜜和，細細咽少許，即差。
又方   男噦，女人丁壯氣盛者噓其肺俞，女子，男子噓之。

2=標題= 痎瘧第二（方二首  穰法十二首針炙法七首）
蜀漆圓主痎瘧連年不差服三七日定差方   蜀漆、知母、白薇、地骨皮、
麥門冬（去心）、升麻（各伍分）、山（壹兩半）、石膏（貳兩研）、
香豉（壹合）、萎蕤、烏梅肉、甲（各壹兩炙）、甘草（炙參分）。
右壹拾參味，擣篩為末，鍊蜜和圓如梧子，空腹飲服拾圓，日再加，至貳參拾圓。
陵鯉湯主瘧疾江南瘴瘧方   陵鯉甲（拾肆枚炙）、甲（壹枚炙）、烏賊魚骨、
附子（炮各壹兩去皮）、 山（參兩）。
右伍味，咀，以酒參升漬壹宿，未發前稍稍啜之，勿絕吐之，
并塗五心一日斷食，過時久乃食。肝瘧，令人色蒼蒼然太息其狀若死，剌足厥陰見血。
心瘧，令人心煩甚欲得清水寒多不甚熱，剌足少陰是謂神門。脾瘧，
令人病寒腹中痛熱則腸中鳴鳴已汗出，剌足太陰。肺瘧，
令人心寒甚熱間善驚如有見者，剌手太陰陽明。腎瘧，
令人悽悽腰脊痛宛轉大便難目眴眴然手足寒，剌足太陽少陰。胃瘧，
令人且病寒善飢而不能食支滿腹大，剌足陽明太陰橫出血。黃帝問歧伯曰，
瘧多方少愈者何，歧伯對曰瘧有十二種。黃帝曰，瘧鬼字何可得聞乎，
歧伯對曰但得瘧字便愈不得其字百方不愈。黃帝日瘧鬼十二時願聞之，歧伯對曰。
寅時發者獄死鬼所為，治之以瘧人著，上灰火一周不令火減，即差。
卯時發者鞭死鬼所為，治之用五白衣燒作灰三指撮著酒中，無酒清水服之。
辰時發者墮木死鬼所為，治之令瘧人上木高危處以棘塞木奇間，即差。
巳時發者燒死鬼所為，治之令瘧人坐師以周匝然火，即差。
午時發者餓死鬼所為，治之令瘧人持脂火於田中無人處以火燒脂令香假拾薪去，
即差。未時發者溺死鬼所為，治之令瘧人臨發時三渡東流水，即差。
未時發者自剌死鬼所為，治之令瘧人欲發時以刀剌塚上使得姓字，
曰若差我與汝拔卻，即差。酉時發者奴婢死鬼所為，
治之令瘧人碓梢上捧上臥莫令人道姓字，即差。戍時發者自絞死鬼所為，
治之左索繩繫其手腳腰頭，即差。亥時發者盜死鬼所為，
治之以刀子一口箭一隻灰一周刀安瘧人腹上其箭橫著底下，即差。
子時發者寡婦死鬼所為，
治之令瘧人脫衣東廂上臥左手持刀右手持杖打令聲不絕瓦盆盛水著路邊，即差。
丑時發者斬死鬼所為，治之令瘧人當尸前臥頭東向血流頭下，即差。
瘧醫並不能救者方。以繩量病人腳圍繞足跟及五指一匝訖，截斷繩，
取所量得繩置項上，著反向背上，當繩頭處中脊骨上炙三十壯，即定，候看復惡寒，
急炙三十壯，即定，比至過發一  炊久候之，雖飢勿與食盡日，此法神驗，
男左女右。

2=標題= 黃疸第三（論三首  方二十八首針炙一十法）
論曰，凡遇時行熱病多必內瘀著黃，用瓜丁散內鼻中令黃汁出，乃愈，
即於後不復病黃矣，常須用心驚候病人四肢身面微似有黃氣，用瓜丁散，不得令散漫，
失候必大危矣，特忌酒麵，犯者死。黃疸目黃不除瓜丁散方。瓜丁細末如壹大豆許，
內鼻中，令病人深吸取入，鼻中黃水出，差。凡人無故忽然振寒便發黃皮膚黃麴塵出，
小便赤少大便時閉氣力無異食飲不妨已服諸湯餘熱不除久黃者，若參散主之方。
苦參、黃連、黃蘗、黃芩、大黃、瓜丁、葶藶（熬各壹兩）。右柒味，擣篩為散，
飲服方寸匕，當大吐，吐者日壹服，不吐者日再亦得下，服藥  五日，知可消息，
不知，可更服之。小半夏湯治黃疸小便色不異欲自利腹滿而喘不可除熱熱除必噦噦者。
半夏（壹升洗去滑）、生薑（半斤）。右貳味，切，以水壹斗煮取貳升，分再服，
（壹法以水柒升煮取壹升半）。黃疸身目皆黃皮肉麴塵出方   茵陳（壹把切）、
梔子仁（貳拾肆枚）、石膏（壹斤）。右參味，以水伍升，煮貳味取貳升半，去滓，
以猛火燒石膏令赤，投湯中，沸定，服壹升，覆取汗，周身以粉粉之，不汗更服。
黃疸腹滿小便不利而赤，自汗出，此為表和裏實，當下之宜大黃湯方。
大黃、黃蘗、消石（各肆兩）、梔子（拾伍枚擘）。右肆味，咀，以水陸升，
煮取貳升，去滓，下消石，煮取壹升，先食，頓服之。
茵蔯湯主時行黃疸結熱面目四肢通黃，乾嘔，大便不通，小便赤黃似蘗汁，
腹痛心煩方。茵蔯、半夏（洗各貳兩）、生薑（肆兩切）、大黃（貳兩半）、芍藥、
白朮（各壹兩半）、梔子（擘）、前胡（各參兩）、枳實（炙）、厚朴（炙）、
黃芩、甘草（炙各壹兩）。右壹拾貳味，咀，以水四斗，煮取九升柒合，分十服。
又方  黃蒸汁參升，頓服即差。又方  蔓菁子伍升末服方寸匕，日三，數日驗。
又方   黃蒸、麥麵、豬矢（各壹升）。右參味，以水伍升漬一宿旦絞去滓，服一升，
覆取汗出。大茵蔯湯主內實熱盛發黃，黃如金色，浮大滑實緊數者，
夫發黃者多是酒客，勞熱食少胃中熱，或濕毒內熱者故黃如金色方。
茵蔯（壹兩半）、大黃、茯苓、前胡、白朮（各三兩）、黃蘗（壹兩半）、
梔子仁（貳拾枚）、黃芩、栝樓、枳實（炙）、甘草（炙各貳兩）。
右壹拾壹味，咀，以水玖升，煮取參升，分服一升得快下，三四日愈。
治黃疸病五年以上不差，但是湯藥服之即差，差已還發者。
茵蔯（貳斤淨擇去惡草切之）右壹味以水貳斗，煮取五升，空腹一服二升，日三夜一，
隔日更服之，取差止，神驗。黃疸變成黑疸醫所不能治方 土瓜根（擣取汁壹升）
右壹味，頓服之，病當從小便出。黃黑等疸方   當歸（參兩）、桂心（陸兩）、
乾棗（壹拾柒枚去核）、麥門冬（壹升去心）、大黃（壹兩）、茵陳、黃芩、
黃耆（壹本無）、乾薑、茯苓、芍藥、黃連、石膏（碎）、人參、甘草（炙各貳兩）。
右壹拾伍味，咀以水壹斗，煮取參升半，分四服。
赤苓散主黑疸身皮大便皆黑方   赤小豆（參拾枚）、茯苓（陸銖切）、
雄黃（壹銖）、瓜丁（肆銖）、女萎（陸銖）、甘草（貳銖炙）。
右陸味，以水參升，煮豆茯苓，取八合，擣四味為散，和半錢匕服之須臾當吐，
吐則愈，亦主一切黃。茵蔯圓主黑疸身體闇黑小便澀體重方
茵蔯（壹兩）、甘遂（壹分）、當歸、蜀椒（汗各半兩去目閉口）、
杏仁（去皮尖雙仁熬）、大黃、半夏（洗各參分）、葶藶（熬）、茯苓、
乾薑（各壹兩）、枳實（咀熬黃）、白朮（熬黃各伍分）。
右壹拾貳味，擣篩為未鍊蜜和圓如梧子大，空腹以飲服參圓日參。
濕疸之為病，始得之一身盡疼發熱面色黑黃，七八日後壯熱，
熱在裏有血當下去之如肝狀，其少腹滿者急下之亦一身盡黃目黃腹滿小便不利方。
礬石（伍兩燒）、滑石（伍兩研如粉）。
右貳味，擣篩為散，水服方寸匕，日三服，先食服之，便利如血已當汗出愈，
（千  金以麥粥汁服）。風疸小便數或黃或白，洒洒惡寒壯熱，好睡不欲動方。
生艾（三月三日取一束擣取汁銅器中煎如漆密封之勿令洩）、大黃、黃連、
凝水石、苦參、葶藶子、栝樓（各等分熬）。右陸味擣篩為散以艾煎和為圓如梧子，
先食，飲服伍圓，日三可至貳拾圓，有熱，加苦參，渴加栝樓，小便澀，加葶藶，
小便多，加凝水石，小便黃白，加黃連，大便難，加大黃。秦椒散主膏疸飲少溺多方
秦椒（壹分汗）、瓜丁（半兩）。右貳味，擣篩為散，水服方寸匕，日三。
秦王九疸散方   胃疸食多喜飲，梔子人主之。心疸煩心心中熱，茜根主之。腎疸脣乾，
葶藶子主之。（熬）脾疸尿赤出少愓愓恐，栝樓主之。膏疸飲少尿多，秦椒瓜帶主之。
（椒汗膏一作肺）舌疸渴而數便，鍾乳主之。肉疸小便白，凝水石主之。
（研）髓疸目眶深多嗜臥，牡蠣澤瀉主之。肝疸胃熱飲多水激肝，白朮主之。
右壹拾壹味，等分，隨病所在加半兩，擣篩為散，飲服伍分匕，
日三稍稍加至方寸匕。論曰，夫酒疸其浮者先吐之，沈弦者先下之，
酒疸者或無熱靖言了了，腹滿欲吐者宜吐之，酒疸心中熱欲嘔者宜吐之，
酒疸必小便不利，其侯當心中熱足下熱，是其侯也，酒疸下之久久為黑疸，目青面黑，
心中如啖蒜齏，大便正黑，皮革搔之不仁，其浮弱，雖黑微黃，故知之也。
寒水石散主肉疸飲少小便多，白如泔色，此病得之從酒方。寒水石、白石脂、
栝樓（各五分）、知母、菟絲子、桂心（各參分）。右陸味，擣篩為散，
麥粥服五分匕，日三，五日知，十日差。酒疸身黃麴塵出牛膽煎方
牛膽（壹枚）、大黃（捌兩）、芫花（壹升熬）、蕘花（半升熬）、瓜丁（參兩）。
右伍味，以酒壹升，切肆味漬之一宿，煮減半，去滓，內牛膽，微火煎，
令可圓丸   如大豆，服壹丸，日移六七尺不知，更服壹丸，膈上吐膈下利，
或不吐利而痊。酒疸心中懊或痛梔子湯方 梔子（拾肆枚擘）、枳實（參枚炙）、
大黃（貳兩）、豉（半升）。右肆味，咀，以水陸升，煮取貳升，服柒合，日三。
茵蔯湯主黃疸酒疸身目悉黃方   茵蔯（參兩）、大黃、黃芩、黃連（各貳兩）、
人參（半兩）、梔子仁（參柒枚）、甘草（壹兩炙）。
右柒味，咀，以水壹斗，煮取參升五合，分四服。半夏湯主酒癖胃心脹滿，
肌肉沈重，逆害飲食，小便赤黃，此根本虛勞，風冷飲食衝心，由脾胃客淡所致方。
半夏（壹升洗）、生薑（拾兩切）、黃芩（壹兩）、前胡、茯苓（各參兩）、
當歸、茵蔯（各壹兩）、枳實（炙）、大戟、白朮、甘草（炙各貳兩）。
右壹拾壹味，咀以水壹斗，煮取參升，分參服。
宛轉圓凡患黃疸足腫小便赤食少羸瘦方 乾地黃、石斛、白朮（各貳兩）、
牡蠣（熬）、芍藥、芎藭、大黃、小草、甘草（炙各參兩）。右玖味，擣篩為散，
鍊蜜和圓如梧子，飲服四圓，日三。茯苓圓主患黃心下縱橫結堅小便赤是酒疸方
茯苓、茵蔯、乾薑（各壹兩）、半夏（洗）、杏仁（去皮尖雙仁熬各參分）、
商陸（半兩）、甘遂（壹分）、枳實（伍分炙）、蜀椒（貳合汗去目閉口）、
白朮（伍分切熬令變色）。右壹拾味，擣篩為末，鍊蜜和圓如蜱豆參圓，以棗湯下之，
夫患黃疸常須服此，若渴欲飲水即服伍苓散，若妨滿，宛轉圓治之，五苓散見傷寒中。
治黃疸小便赤黃方   前胡、茯苓（各壹兩半）、椒目（壹兩熬）、
附子（半分炮去皮）、茵蔯（貳兩半）、昌蒲（貳兩半）。右陸味，擣篩為散，
食以前服一錢匕，日三服，此劑更參服上二藥。黃疸之為病，日晡所發熱惡寒，
少腹急，體黃額黑，大便黑溏洩，足下熱，此為女勞也，也腹滿者難療方。
滑石（研）、石膏（研各伍兩）。右貳味為散，麥粥汁服方寸匕，日三，小便極利，
差。炙黃法（貳拾穴）第十一椎下俠脊兩邊各一寸半炙脾俞百壯。
兩手小指端炙手少陰隨年壯。手心中炙七壯。胃管主身體痿黃炙百壯，治十，差，
忌針。耳中在耳門孔上橫梁主黃疸。上入口裏邊在上縫赤白上是針三。
舌下俠舌兩邊針。頰裏從口吻邊入往對頰裏去口一寸。
上裏正當人中及脣針三分。巨闕  上管   右二穴並七壯，狂言浪走者炙之差。
寅門從鼻頭直入髮際度取通繩分為三斷繩取一分入髮際當繩頭
（字未詳不敢刊正）。脊中椎上七壯。屈手大指節理各七壯。
中管  大陵  勞宮  三里  然谷  大谿 右八穴皆主黃疸
論曰，黃疸之為病，若不急救多致於死，所以具述古今湯藥炙方法，
按據此無不差也，有人患之，皆昏昧不識好惡，與茵蔯湯一劑不解，
亦有惺惺如常身形似金色，再服亦然隔兩日一劑，其黃不變，於後與炙諸穴乃差，
瘡上皆黃水出，然此大慎麵肉醋魚蒜韭熱食，犯之即死。

2=標題= 吐血第四（論三首  方三十首）
論曰，凡吐血有三種，有內，有肺疽有傷胃，內者，出血如鼻，但不從鼻孔出，
是近心肺間津液出，還流入胃中，或如豆汁，或如血凝停胃中，滿悶便吐，
或去數升乃至一斗，得之於勞倦飲食過常所為也，肺疽者，或飲酒之後悶吐，
血從吐出，或一合半升，傷胃者，因飲食大飽之後，胃中冷則不能消化，便煩悶強嘔，
吐之物與氣共上衝蹙傷裂胃口，白色鮮赤，腹中絞痛，自汗出，其緊而數者，
為難治也，吐之後，體中但奄奄然心中不悶者，自愈，假令煩躁心中悶亂紛紛欲吐，
顛倒不安，醫者又與黃土湯阿膠散，益使悶亂，卒至不救，如此悶者當急吐之。
吐方  瓜蔕（半兩）、杜蘅、人參（各壹分）。右參味，擣篩為散，服一錢匕，
水漿無在得下而已，羸者小減之，吐去青黃或血二三升，無苦。
生地黃湯主憂恚嘔血煩滿少氣胃中痛方   生地黃（貳斤）、大棗（伍拾枚擘）、
阿膠（炙）、甘草（炙各參兩）。右肆味，咀以水陸升，煮取肆升，分為肆服，
日參，夜壹。堅中湯主虛勞內傷寒熱頻連吐血方   糖（參斤）、芍藥、半夏（洗）、
生薑（各參兩切）、大棗（伍拾枚擘）、生地黃（壹斤）。右陸味，咀，以水貳斗，
煮取柒升，分柒服，日三，夜一，（千金有甘草桂心無地黃）。
治噫止唾血方   石膏（肆兩碎）、生薑（切）、麻黃（去節）、五味子（各貳兩）、
小麥（壹升）、厚朴（炙）、半夏（洗）、杏仁（去皮尖雙仁各參兩）。
右捌味，咀，以水壹煮麻黃，去上沬，內諸藥，煮取貳升五合，分再服。
又方   伏龍肝（如雞子大兩枚）、乾薑、當歸、桂心、芍藥、白芷、
阿膠（預漬之）、甘草（炙各貳兩）、細辛（半兩）、芎藭（壹兩）、
生地黃（捌兩）、吳茱萸（貳升）右壹拾貳味，咀，
以清酒柒升水參升合煮取參升半，去滓，內膠煎取參升，分三服，亦治血，
（千金名黃土主吐血）。當歸湯主吐血方   當歸、黃芩（各參兩）、乾薑、芍藥、
阿膠（炙各貳兩）。右伍味，咀，以水陸升煮，取貳升，分三服，日二，夜一。
伏龍肝湯主吐血并血方   伏龍肝（半升）、乾地黃、乾薑、牛膝（各貳兩）、
阿膠（炙）、甘草（炙各參兩）。右陸味，咀，以水壹斗，煮取參升，去滓，內膠，
分三服。澤蘭湯主傷中裡急攣痛頻嘔血，時寒時熱，小便赤黃，此傷於房者方。
澤蘭、糖（各壹斤）、桑白皮（參斤根者）、生薑（伍兩切）、麻仁（壹升）、
人參、桂心（各參兩）、遠志（貳兩去心）。右捌味，咀，以淳酒壹斗伍升，
煮取柒升，去滓，內糖，未食，服壹升，日三，夜一，勿勞動。
竹筎湯主吐血汗血大小便出血方   淡竹筎（貳升）、當歸、黃芩、芎藭、
甘草（炙各兩半）、人參、芍藥、桂心、白朮（各壹兩）。右玖味，咀，以水壹斗，
煮取三升，分四服日三，夜一，治吐血唾血或勞發或因酒發方。
當歸、羚羊角（屑）、乾地黃、小薊根、柏枝（炙）、阿膠（炙）、乾薑（各參兩）、
白芍藥、白朮（各肆兩）、伏龍肝（如雞子研）、亂髮（如鵝卵燒）、竹筎（壹升）、
蒲黃（伍合）、甘草（貳兩炙）。右壹拾肆味，咀，以水貳斗，煮取五升五合，
去滓，下膠消盡，下髮灰蒲黃，分五服。
吐血百治不差療十十差神驗不傳方 地黃汁（半斤）、大黃生末（一方寸匕）。
右貳味煎地黃汁三沸，內大黃末調和，空腹服之，日三，血即止，神良。
治吐血方   服桂心末方寸匕，日夜可二十服。
治身體暴血鼻口耳目九孔皮膚中皆漏血方
取新生犢子未食草者有屎暴乾燒末，水服方寸匕，日四五服，立差。
生地黃湯主血方   生地黃、黃芩（各壹兩）、柏葉（壹把）、阿膠（炙）、
甘草（炙各貳兩）。右伍味，咀，以水柒升，煮取參升，去滓內膠，煎取二升五合，
分三服。又方   生地黃（參斤切）、阿膠（貳兩炙）、蒲黃（陸合）。
右參味，以水伍升，煮取參升，分三服。治鼻口瀝血三升氣欲絕方
龍骨細篩一棗核許，微以氣吹入鼻中即斷，更出者再吹之，取差止。
又方   細切蔥白擣絞取汁，瀝鼻中一棗許，即斷，慎酒肉五辛熱麵生冷等。
阿膠散主血不止方   阿膠（炙）、龍骨、當歸、細辛、桂心（各壹兩）、
蒲黃（伍合）、亂髮（參兩燒灰）。右柒味，擣篩為散，先食，飲服方寸匕，日三服，
三劑差，亦可蜜圓酒服。
伏龍肝湯主鼻五藏熱結或吐血血方   伏龍肝（雞子大壹枚）、
生地黃（壹斤切）、生竹筎（壹升）、芍藥、當歸、黃芩、芎藭、桂心、
甘草（炙各貳兩）。右玖味，咀，以水壹斗參升煮竹筎，減三升，內藥，煮取三升，
分三服，（千金無桂心）。乾地黃圓主失血虛勞，胃腹煩滿痛，血來藏虛不受榖嘔逆，
不用食補中治血方。乾地黃（參兩）、厚朴（炙）、乾漆（熬）、枳實（炙）、乾薑、
防風、大黃、細辛、白朮（各壹兩）、前胡（壹兩半）、人參、茯苓（各伍分）、
蟲（去翅足熬）、蟲（熬各抬伍枚）、當歸、黃芩、麥門冬（去心）、
甘草（炙各貳兩）。右壹拾捌味，擣羅為末，鍊蜜和圓如梧子，先食，酒服五丸，
日三。論曰，凡下血者，先見血後見便，此為遠血，宜服黃土湯，先見便後見血，
此為近血，宜服赤小豆當歸散，人病雖一，得病之始不同血氣強弱堪否次第，
是以用藥制方，隨其淺深取其能堪，為方不一，各取所宜也。
黃土湯方   中黃土（半升）、甘草（炙）、乾地黃、白朮、附子（炮去皮）、
阿膠、黃芩（各參兩）。右柒味，咀，以水捌升，煮取貳升，分溫三服，亦主吐血。
赤小豆當歸散方   赤小豆（參升浸令芽出暴乾）、當歸（參兩）。
右貳味，擣篩為散，漿服一方寸匕，日三。
續斷止血湯主先便後血此為近血方  續斷、當歸、阿膠（炙）、桔梗、
桂心（各參兩）、芎藭、乾薑、乾地黃（各肆兩）、蒲黃（壹升）、甘草（壹兩炙）。
右壹拾味，咀，以水壹斗，煮取伍升伍合，去滓，下膠消盡入蒲黃，分為三服。
伏龍肝湯主先見血後便轉此為遠血方   伏龍肝（伍合研）、乾地黃（伍兩）、
髮燒屑（貳合）、阿膠（參兩炙）、黃芩、乾薑、牛膝、槲（炙）、
甘草（各貳兩炙）。右玖味，咀，以水壹斗，煮取三升，去滓，下膠及髮屑消盡，
分三服。下血方   牛角（炙）、當歸、龍骨、乾薑、熟艾（各參兩）、
蜀椒（壹兩去目閉口者汗）、黃連（伍合）、升麻（壹兩半）、大棗（貳拾枚擘）、
附子（炮去皮壹枚）、黃蘗、芎藭、阿膠（炙）、厚朴（炙）、赤石脂、芍藥、
石榴皮、甘草（炙各貳兩）。右壹拾捌味，咀，以水壹斗伍升，煮取四升，
去滓，內牛角末阿膠，消，以綿絞去滓，分七服，日四，夜三，（千金有橘皮）。
治小便出血方   龍骨細粉末之，溫湯服方寸匕，日五六服。
又方  以酒參升煮當歸四兩，取壹升，頓服之。
治尿血方   車前葉切伍升，水壹斗，煮百沸，去滓，內米煮為粥，服之。
凡憂恚絕傷吐血胃痛虛勞地黃煎方   生地黃（伍斤擣絞取汁）
右壹味，微火煎三沸，內白蜜壹升，又煎三沸，服之日三。
治亡血脫血鼻頭白色脣白去血無力者方。
生地黃（拾斤）右壹味，擣，以酒壹斗，絞取汁令極盡，去滓，微火煎減半，
內白蜜伍升棗膏壹升以攪之，勿止令可丸下之，酒服如雞子壹圓，日參，久服不巳，
老而更少，萬病除愈。論曰，凡亡血吐血血愈後，必須用此二方補服三四劑，
乃可平復，不爾，恐有大虛，及婦人崩中血亦同此方。

2=標題= 胃中熱第五（方二十七首）
寒水石湯主身中大熱，胃心煩滿毒熱方   寒水石（伍兩）、澤瀉、茯苓、前胡、
黃芩（各參兩）、柴胡、牛膝、白朮、甘草（炙各貳兩）、
杏仁（貳拾粒去皮尖雙仁）。右壹拾味，咀，以水壹斗，煮取貳升，分參服。
治熱氣上衝不得息欲死不得眠方。白薇、檳榔、白石英（研）、枳實（炙）、白鮮皮、
麥門冬（去心）、郁李仁（去皮）、貝母（各貳兩）、天門冬（去心）、
桃仁（伍分去皮尖雙仁熬）、車前子、茯神（各貳兩）、人參、前胡、
杏仁（去皮尖雙仁熬）、橘皮（各壹兩半）、桂心（半兩）。右壹拾柒味，擣篩為末，
鍊蜜和圓如梧子大，竹葉飲下十圓日貳服，加至參拾圓。竹葉飲子方   竹葉（切）、
紫蘇（各壹升）、紫菀、白前、甘草（炙各貳兩）、百部（貳兩）、生薑（參兩切）。
右柒味，咀，以水壹斗煮取參升，溫以下，圓盡更合。
龍膽圓主身體有熱羸瘦不能食方。龍膽、苦參、黃連、黃芩（各貳兩）、
大黃（參兩）、黃蘗、李子仁（去皮）、栝樓、青葙子（各壹兩）。
右玖味，擣篩為末，鍊蜜和圓如梧子大，先食，飲服柒圓，日二，不知，增之。
升麻湯主強壯身有大熱，熱毒流四肢，骨節急痛，不可忍，腹中煩滿，大便秘澀，
無聊賴方。升麻、枳實（炙）、梔子仁、黃芩（各參兩）、香豉（壹升）、
大黃（肆兩）、杏仁（壹升去皮尖雙仁）、生薑（肆兩切）、生地黃（拾兩）、人參、
甘草（炙各貳兩）。右壹拾壹味，咀，以水壹斗貳升，煮豉三沸，去豉內藥，
煮取參升半，分四服，日三，夜一，又主歷節腫。
又方   升麻、大黃（各肆兩）、前胡、梔子（各參兩擘）。右肆味，咀，以水玖升，
煮取參升，分三服。含消圓主胃中熱口乾方   茯苓、五味子、甘草（炙各壹兩）、
烏梅（去核）、大棗（去核各貳柒枚）。右伍味，擣篩為散，別擣梅棗令熟，
乃合餘藥，更和擣五百杵，圓如彈子大，含之咽汁，日三，夜二，任性分作小圓。
半夏湯主胃中客熱心下煩滿氣上大小便難方   半夏（洗）、生薑（各捌兩切）、
前胡、茯苓（各肆兩）、白朮（伍兩）、黃芩（壹兩）、杏仁（去皮尖雙仁熬）、
枳實（炙各參兩）、人參、甘草（炙各貳兩）。右壹拾味，咀，以水壹斗，
煮取參升，旦服，若胃中大煩熱者冷服，大便難澀者，加大黃參兩。
前胡湯主胃中逆氣痛徹背少氣不食方。前胡、半夏（洗）、芍藥、甘草（炙各貳兩）、
桂心（各壹兩）、生薑（三兩切）、黃芩、人參、當歸（各壹兩）、
大棗（參拾枚去核）、竹葉（壹升切）。
右壹拾壹味，咀，以水壹斗，煮取三升，分三服。
又方   前胡、人參、生薑（切）、麥門冬（去心）、餳（各參兩）、桂心、黃芩、
當歸（各壹兩）、大棗（參拾枚去核）、半夏（洗）、茯苓、芍藥、
甘草（炙各貳兩）。右壹拾參味，咀，以水壹斗肆升，煮取參升，分三服。
前胡湯主寒熱嘔逆少氣，心下堅，彭亨滿不得食，寒熱消渴補不足方。
前胡、朴消、大黃、黃芩、甘草（炙各貳兩）、茯苓、當歸、半夏（洗）、芍藥、
滑石、石膏（碎）、栝樓、附子（炮去皮）、麥門冬（去心）、人參（各壹兩）、
生薑（貳兩切）。右壹拾陸味，咀，以水壹斗貳升，煮取陸升，分陸服。
前胡建中湯主大勞虛劣，寒熱嘔逆，下焦虛熱，小便赤痛，客熱上熏，頭痛目赤，
骨內痛及，口乾皆悉主之方。前胡（參兩）、芍藥、當歸、茯苓、桂心（各肆兩）、
人參、生薑（切）、白糖、半夏（洗）、黃耆（各陸兩）、甘草（壹兩炙）。
右壹拾壹味，咀，以水壹斗貳升，煮取四升，去滓，內糖，分為肆服。
厚朴湯主腹滿發熱數十日方   厚朴（捌兩炙）、枳實（伍枚炙）、大黃（肆兩）。
右參味，咀，以水壹斗貳升，煮取伍升，內大黃煮取三升，分三服，
主腹中熱大便不利。五石湯主骨間熱熱痛間不除煩悶口中乾渴方   寒水石、滑石、
龍骨、牡蠣（熬）、栝樓、赤石脂、黃芩、甘草（炙各伍分）、知母、桂心、石膏、
大黃（各參分）。右壹拾貳味，擣麤篩之，以水七升，煮取參升，分四服，日三，
夜一。竹葉湯主五心熱手足煩疼口乾脣乾胃中熱方   竹葉（切）、小麥（各壹升）、
人參（壹兩半）、石膏（參兩碎）、生薑（伍兩切）、知母、黃芩、茯苓、
麥門冬（各貳兩去心）、栝樓、半夏（洗）、甘草（炙各壹兩）。
右壹拾貳味，咀，以水壹斗貳升煮竹葉小麥取捌升，去滓，內諸藥，煮取參升，
分三服。犀角湯主熱毒流入四肢歷節腫痛方   犀角（貳兩屑）、羚羊角（壹兩屑）、
豉（壹升）、前胡、梔子（擘）、黃芩、射干（各參兩）、大黃、升麻（各肆兩）。
右玖味，咀，以水壹斗煮取三升，分三服。
承氣湯主氣結胃中熱在胃管飲食嘔逆方
前胡、梔子（炙）、桂心、寒水石、大黃、知母、甘草（炙各壹兩）、消石、
石膏、栝樓（各貳兩）。右壹拾味，擣篩為散，以水貳升，煮藥五方寸匕，
取壹升五合，分貳服。半夏湯主逆氣心煩滿嘔吐氣方   半夏（洗）、
生姜（各壹斤切）、茯苓、桂心（各伍兩）。右肆味，咀，以水壹升，煮取參升，
分三服，日三服，若少氣，加甘草貳兩，一名小茯苓湯。
療熱骨蒸羸瘦煩悶短氣喘息兩鼻孔張日西即發方   龍膽、黃連、栝樓（各壹兩）、
梔子（貳拾枚）、青葙子、苦參、大黃、黃芩、芍藥、芒消（各半兩）。
右壹拾味，擣篩為末，鍊蜜和丸如梧子大，飲服十丸，日二以知為度。
療積年久患熱風方   地骨皮、萎蕤、丹參、黃耆、澤瀉、麥門冬（各參兩去心）、
清蜜、薑汁（各壹合）、生地黃汁（貳升）。右玖味，咀，以水陸升，
煮藥減壹升內蜜薑汁煮兩沸壹服三合，日再，大驗。又方   羚羊角（伍兩屑）、
生葛、梔子（各陸兩）、豉（壹升綿裹）、黃芩、乾薑、芍藥（各參兩）、
鼠尾草（貳兩）。右捌味，咀，以水柒升，煮取二升半，分三服。
又方   枳實（參兩炙）、黃連（貳兩）、黃芩、芒消（各參兩）。
右肆味，擣篩為末，鍊蜜和圓，如梧子飲服參拾圓，日三，稍加至四十九。
生地黃煎主熱方   生地黃汁（肆升）、生地骨皮、生天門冬（去心）、生麥門冬汁、
白蜜（各壹升）、竹葉（切）、生薑汁（各參合）、石膏（捌兩碎）、
栝樓（伍兩）、茯神、萎蕤、知母（各肆兩）。右壹拾貳味，咀，
以水一斗二升，先煮藥取三升，去滓，內地黃麥門冬汁，微火煎五沸，
次內蜜薑汁煎取六升下之，服四合，日二，夜一，稍加至五六合。治膈上熱方 茯苓、
麥門冬（去心）、甘草（各壹斤炙）、生地黃（陸拾斤切）。右肆味，擣三味為散，
內地黃，合擣暴乾，擣篩為散，酒服方寸匕，日三，侯食了  服之，久服補益明目。
治腹中虛熱舌本強直頸兩邊痛舌上有瘡不得咽食方。
柴胡、升麻、梔子仁、芍藥、通草（各肆兩）、黃芩、大青、杏仁（各參兩）、
生薑（切）、石膏（各捌兩半）。右壹拾味，咀，以水壹斗二升，煮取六升，
分六服。頭痛身熱及熱風方   竹瀝、升麻（各參升）、防風、生薑（切）、
杏仁（去皮尖雙仁各參兩）、芍藥、柴胡（各肆兩）、石膏（碎）、生葛（各捌兩）。
右玖味，咀，以水壹斗，煮取四升，分四服，日三，夜一服，以差為度。
治膈上熱方   苦參（拾兩）、玄參（參兩）、麥門冬（去心）、車前子（各參兩）。
右肆味，擣篩為末，鍊蜜和圓如梧子，以飲服十五圓，日二，食後服。

2=標題= 壓熱第六（方壹拾參首論壹首）
金石凌，主服金石熱發，醫所不制，服之立愈方。
上朴消（壹斤）、上芒消（壹斤）、石膏（肆兩）、凝水石（貳兩）。
右肆味，熟沸水伍升漬朴消芒消令消，澄一宿，旦取澄消安銅器中，
麤擣寒水石石膏內其中，仍內金五兩，微火煎之，頻以筋頭柱看，著筋成凌，
雲瀉置銅器中，留著水盆中凝一宿皆成凌停三日以上，皆乾也，若熱病及石發，
皆以蜜水和服半雞子大。七水凌，主大熱及金石發動金石凌，不制者服之方。
朴消（伍斤）、芒消（參斤如雪者佳）、滑石（壹斤半）、玉泉石（壹斤）、
石膏（壹斤）、鹵鹹（伍斤如凌者）、凝水石（壹斤如雪者）。
右柒味，各別擣麤篩。凍凌水（伍升）、霜水（壹升）、雪水（壹升）、
露水（伍升半）、寒泉水（伍升）、雨水（壹升）、東流水（伍升半）。
右柒味，澄令清，銅器中內上件七味散極微火煎取柒升，一宿澄清內瓷坩中淨處貯之，
以重帛繫口一百二十日，皆如凍凌狀成如白石英，有八稜，成就或大如筋，
有長一尺者，名曰七水凌，有人服金石發熱者，以井華水和五分已服之，
一服極熱即定，傷寒發熱服一刀圭，小兒發熱與麻子許，不可多用，神驗，
買藥不得爭價皆上好者，合藥以臘月臘日為上，合時以清淨處先齋七日，
不履穢污喪孝產婦之家，及不得令雞犬六畜生婦六根不完具及多口饒言人見之，
不信敬人勿與服之，服藥得熱退之後七日，乃慎酒肉五辛等物，勿復喜惡口刑罰，
仍七日齋戒持心清淨。紫雪，主腳氣毒遍，內外煩熱，口生瘡，狂叫走，
及解諸石草熱藥毒發卒，熱黃等瘴疫毒最良方。
金（壹斤）、寒水石、石膏、磁石（各參斤並碎）。右肆味，以水壹石煮取肆斗，
去滓內後藥。升麻（壹升）、玄參（壹斤）、羚羊角（屑）、青木香、犀角（屑）、
沈香（各伍兩）、丁香（肆兩）、甘草（捌兩炙）。右捌味，咀於汁中煮取一斗，
去滓內消石四升，朴消精者四升，於汁中煎取柒升投木器中，
朱砂粉三兩麝香粉半兩攪令相得，寒之二日成於霜雪紫色，強人服三分匕，
服之當利熱毒老小以意增減用之，一劑可十年用之。玄霜，主諸熱風熱氣熱瘴熱，
癃惡瘡毒內入攻心熱悶，服諸石藥發動，天行時氣，溫疫，熱入腑藏，變成黃疸，
蛇螫嚙狐狼毒所咬，毒氣入腹內攻心，熱須利病出，用水三四合和一小兩，
攪令消服之，兩炊久當快利兩行即差，小兒熱病服棗許大即差方。金（伍拾兩）、
寒水石（陸斤研如粉）、磁石（參斤碎）、石膏（伍斤碎）。右肆味以兩斛水，
煮取六斗，澄清。升麻、玄參（各壹斤）、羚羊角（捌兩）、犀角（肆兩）、
青木香（肆兩）、沈香（伍兩）。右陸味切，內上件汁中煮取二斗，澄清。
朴消末、芒消（各陸升）、麝香當門子（壹兩後入）。右參味，內汁中漬一宿，
澄取清，銅器中微微火煎取壹斗二升，以匙抄看，疑即成下，經一宿當凝為雪，
色黑耳若猶濕者，安布上日乾之，其下水更煎，水凝即可停之如初畢密器貯之，
此藥無毒，又主毒風腳氣熱悶赤熱腫身上熱瘡水漬少許綿貼取點上，即差，頻與兩服，
病膈上熱，食後服，膈下熱，空腹服之，卒熱淋大小便不通，服一兩，元有患熱者，
皆宜服之。論曰，凡諸霜雪等方，
皆據曾服金石大藥藥發猛熱非諸草藥所能制者則用之，若非金石發者，
則用草藥等湯散方制之，不得雷同用霜雪方，若用之，則傷於太冷，於後腰腳疼痛，
乃更後為所患，宜消息之。虛煩心悶方   竹葉湯主胃虛陽氣外蒸洩津液，口乾，
體吸吸苦渴氣喘嘔逆，涎沫相連方。竹葉（切伍升）、小麥（壹升）、
麥門冬（一升去心）、知母、茯苓（各參兩）、石膏（四兩碎）、芍藥、栝樓、
澤瀉、人參、甘草（炙各二兩）。右壹拾壹味，咀，以水二斗煮竹葉小麥取一斗，
去滓，內藥煮取肆升，分四服。厚朴湯主久積痰冷，痞滿，不受食飲，渾渾欲吐，
血室空虛客陽通之，令緊數，重熱水蒸汗漏如珠，四肢煩痛，脣口乾燥，
渴升水漿方。厚朴（炙）、半夏（洗）、茯苓、白朮（各四兩）、枳實（四枚炙）、
芍藥、黃耆（各二兩）、生薑（八兩切）、麥門冬（一升去心）、桂心（伍合）、
人參、甘草（炙各二兩）。右壹拾貳味，咀，以水一斗伍升，煮取五升，分四服。
竹葉湯主下氣胃中煩悶悶亂氣逆補不足方   竹葉（壹把）、粳米、麥門冬（去心）、
半夏（洗各一升）、人參、當歸（各二兩）、生薑（壹斤切）。
右柒味，咀，以水壹斗伍升，煮竹葉生薑取一斗，內諸藥，煮取八升，分十服，
日三，夜二，（一云水八升煮取二升半服八合）。
烏梅湯主下氣消渴止悶方   烏梅（二柒枚大者）、香豉（壹升）。
右貳味，以水壹斗，煮烏梅取五升，去滓，內豉煮取三升，分三服，可常用之。
大酸棗湯主虛勞煩悸奔氣在胃中不得眠方   酸棗仁（伍升）、人參、茯苓、
生薑（切）、芎藭、桂心（各二兩）、甘草（炙一兩半）。
右七味，咀，以水一斗二升煮棗仁取七升，去滓，內諸藥，煮取參升，分三服。
大棗湯主虛煩短氣氣逆上熱下冷胃滿方   大棗（參拾枚擘）、石膏（參兩辟）、
白薇、前胡、人參、防風（各二兩）、桂心、甘草（各壹尺炙）。
右捌味，咀，以水柒升，煮取三升，分三服。
竹根湯主短氣欲絕不足以息煩撓益氣止煩方
竹根（一斤）、小麥、粳米、麥門冬（各壹升去心）、大棗（拾枚一擘）、
甘草（二兩炙）。右陸味，咀，以水壹斗煮米麥令熟，去之，內諸藥，
煮取二升七合，分三服，日三，不能服者，以綿瀝口中。
酸棗湯主傷寒及吐下後心煩乏氣不得眠方   酸棗仁（四升）、麥門冬（壹升去心）、
乾薑、芎藭、茯苓、知母、甘草（各貳兩炙）。右柒味，咀，以水壹斗貳升，
煮棗仁，取壹斗，去之，內諸藥，煮取參升，分三服。白薇散主虛煩方 白薇、乾薑、
甘草（各壹兩）、栝樓（貳兩）、消石（參兩）。右伍味，各別擣，先內甘草臼中，
次內白薇，次內乾薑，次內栝樓，次內消石，擣三千杵，篩和，冷水服方寸匕，日三。
千金翼方卷之十八

















1=標題= 千金翼方卷第十九
雜病中

2=標題= 消渴第一（方二十二首）
葵根湯主一年渴飲一石以上小便利，若飲酒渴傷寒渴皆悉主之方。
霜下葵根皮（壹握長肆寸）右一味，以水一斗，煮取三升，分三服，取差止。
又方   栝樓根、甘草（炙各貳兩）、黃連（壹升）。
右三味，咀，以水五升，煮取二升五合，分三服。
茯苓湯主胃反吐而渴方   茯苓（捌兩）、澤瀉（肆兩）、生薑（切）、桂心、
白朮（各參兩）、甘草（壹兩炙）。右六味，咀，以水一斗，煮小麥三升，減三升，
去麥，內諸藥，煮取二升五合，服八合，日再。
消渴師所不能治之方   生栝樓（玖斤去皮細切擣絞汁令盡）、
上好黃連（玖兩擣絹羅為末）。右二味，以上件汁溲黃連如硬麵細擘，
日暴令乾擣之絹篩，更溲如前，日暴擣，一  依前法，往反汁盡，暴乾擣篩，
鍊蜜和飲服如梧子十丸，日三，加至三十丸，病愈  止，
百日慎生冷醋滑酒五辛肉麵油膩，永差，無生者，乾者九斤，切，
以水二斗煎  取一斗和之，如生者法。
桑根湯主日飲一石水方   桑根白皮（切伍升入地參尺者良炙令黃黑）
右一味，以水與根亦不限多少，煮以味濃為度，適寒溫飲之，任性多少，切慎鹽。
豬肚圓治消渴方   豬肚（壹枚治如食法）、黃連（伍兩）、栝樓（肆兩）、
麥門冬（肆兩去心）、知母（肆兩無以茯神代）。右伍味為散，內豬肚中線縫，
安置甑中蒸之極爛熟接熱木臼中擣可丸，若硬，加少蜜和丸如梧子，飲服參拾丸，
日再，漸加至肆拾伍拾圓，渴即服之。葛根圓主消渴方   葛根、栝樓（各參兩）、
鈆丹（貳兩）、附子（壹兩去皮）。右四味，擣篩為末，鍊蜜和圓如梧子，飲服十圓，
日三服，治日飲壹石水者，春夏減附子。
大黃圓主消渴小便多大便秘方   大黃（壹斤）、栝樓、土瓜根（各捌兩）、
杏仁（五合去皮尖雙仁熬）。右肆味，破大黃如碁子，冷水漬一宿，蒸暴乾，
擣篩為末，鍊蜜和圓如梧子大，以飲服伍圓，日參，以知為度。
酥蜜煎主消渴方   酥（壹升）、白蜜（參升）、芒消（貳兩）。右三味合煎，
欲渴即啜之，日六七，益氣力神效。羊髓煎主消渴口乾濡咽方
羊髓（貳合無即以酥代之）、白蜜（貳合）、甘草（壹兩炙切）。
右參味，以水參升，煮甘草取壹升，去滓內蜜髓，煎令如飴，含之盡，復含。
酥蜜煎主諸渴方   酥（壹升）、蜜（壹升）。右貳味合煎，令調和，一服貳升，
當令下利藥出，明日更服壹升，後日更服壹升，即瘥，慎酒及諸鹹等。
茯苓煎主諸消渴方   茯苓（貳斤）、白蜜（肆升）。右貳味，於銅器中重釜煎，
以兩莖薤白為候，黃即煎熟，先食，服如雞子大，日三。防已散主消渴肌膚羸瘦，
或乃轉筋不能自止，小便不禁悉主之方。大防已（壹兩）、栝樓、鈆丹、
黃連（各貳兩）。右肆味，擣篩為散，先食，以苦酒壹升以水貳升合為漿，服方寸匕，
日三服訖，當強飲，極令盈溢，一日再則憎水，當不欲飲也。
大渴百方療之不瘥方   鈆丹、胡粉（各半兩）、栝樓、甘草（炙各貳兩半）、澤瀉、
石膏、赤石脂、白石脂（各伍分）。右捌味，擣篩為散，水服方寸匕，日參，
壯人壹匕半，壹年病一日愈，二年病二日愈，甚者夜兩服，腹痛者減之，圓服亦佳，
一服十圓，傷多則腹痛也。治口乾燥方   酸棗（壹升半去核）、
酸石榴子（伍合末）、烏梅（伍拾枚去核）、麥門冬（肆兩去心）、茯苓（參兩半）、
覆盆子、葛根（各參兩）、石蜜（肆兩）、桂心（壹兩陸銖）、栝樓（參兩）。
右壹拾味，擣篩為末，鍊蜜和圓，如酸棗大，含之不限時節，以口有津液為度，
忌如藥治。三黃圓主男子五勞七傷消渴，不生肌肉，婦人帶下，
手足寒熱方（巴郡太守奏）。春三月黃芩（肆兩）、大黃（參兩）、黃連（肆兩）、
夏三月黃芩（陸兩）、大黃（壹兩）、黃連（柒兩）、秋三月黃芩（陸兩）、
大黃（貳兩）、黃連（參兩）、冬三月黃芩（參兩）、大黃（伍兩）、黃連（貳兩）。
右參味，隨時合擣為末，鍊蜜和如大豆，飲服伍圓，日參，不知，梢增至柒圓，
服一月病愈，久服，行及奔馬，嘗試有驗。
鈆丹散主消渴方   鈆丹（貳兩）、栝樓（捌兩）、茯苓、甘草（炙各一兩半）、
麥門冬（捌兩去心）。右伍味，擣篩為散，旦以漿服方寸匕，日貳。
膀胱冷小便數多每至夜偏甚方
雞腸（伍具治如食法）、羊腎（壹具去脂並乾為末）、赤石脂（陸兩）、
龍骨（參兩）、蓯蓉（肆兩）、黃連（伍兩）、桂心（貳兩）。
右柒味，擣篩為散，酒服方寸匕，半日再服，伍日中可作羊湯炙一劑，
十日外可作羊肉臛，香味如常，食飽與之。尿煮牡蠣，主內消小便數方。
牡蠣（伍兩熬）右壹味，以患人尿參升煮取貳升，分再服。
治渴利方   豆（壹升醋拌蒸暴乾參拌參暴參蒸熬）、黃連（壹斤如金色者）。
右貳味，擣篩為末，鍊蜜和圓如梧子，飲服參拾圓日貳，稍加至肆拾圓，神驗。
大病後虛羸不足成渴方   取柒歲以上伍歲以下黃牛新者乳壹升，以水肆升，煎取壹升，
適寒溫，稍稍飲之，不得過多，拾日服之不住，佳，一云渴即飲，不限多少。
又方   取自死雞大者壹枚，以參升半白湯捉腳到細細淋之參柒遍，拔毛置於湯中，
毛盡，去毛取汁，澄清湯，即任性飲之，飲盡即愈，其雞故殺作藥，
不過柒日其病倍發，以後百藥不可差，慎之慎之。
栝樓散主消渴延年益壽方
栝樓、枸杞根、赤石脂、茯苓（各壹兩半）、天門冬（貳兩半去心）、牛膝、
乾地黃（各參兩）、桂心、菊花、麥門冬（去心）、菖蒲、雲母粉、澤瀉、卷柏、
山茱萸、遠心（去心）、五加皮、杜仲（炙）、瞿麥、續斷、石斛、黃連、柏人、
石韋（去毛）、忍冬（各壹兩）、菟絲、車前子、蛇子、巴戟天、鍾乳（研）、
署預、甘草（炙各伍分）。右參拾貳味，擣篩為散，酒服方寸匕，日參肆，
亦可圓服拾圓，日參。

2=標題= 淋病第二（方二十首）
治血淋熱淋方   以韭柒莖燒令熱，以手熟挼熱掩尿處，冷即易之，可六七度，差。
治熱淋方   白茆根（肆斤）右壹味，切以水壹斗伍升，煮取伍升，每服壹升，日參，
夜貳。治石淋方   車前子貳升，絹袋貯，以水捌升，煮取參升，頓服之，
須更當下石子，宿勿食，服之良。又方 常煮冬葵根作飲服之，石出。
關格不通方   芒消（伍兩）、芍藥（肆兩）、杏仁（肆兩去皮尖雙仁）、
麻子仁（參兩）、枳實（壹兩炙）、大黃（半斤）、乾地黃（貳兩）。右柒味，咀，
以水柒升，煮取參升，分參服（一方用烏梅 臼皮各伍兩無枳實地黃）。
治淋方   車前子（壹把）、榆白皮（壹握）、亂髮（如雞子大燒之取灰）。
右參味，以水陸升煮取參升，分再服。又方   黃芩（肆兩）右壹味，
咀以水伍升，煮取貳升，分參服（亦主下血）。治淋方   榆白皮（切壹升）、
車前子（切伍升）、葵子（壹升）、滑石（捌兩）、通草（捌兩）、赤蜜（壹升）。
右六味，咀，以水參升，煮取柒升，去滓下蜜，更煎取參升，分參服。
治尿白稠方   露蜂房燒灰，服方寸匕，煮汁服，亦佳。
治小便不通方   滑石（貳兩）、葵子（壹兩）、榆白皮（壹兩）。
右參味，為散，濃煮麻子汁壹升半，取壹升，以貳方寸匕和服兩服，即通。
治小便不通方   內薑黃末如豆許大，小便孔中即通。
又方   通草、豬苓（去皮）、桑白皮（各兩）。右參味，咀，以水陸升煮取貳升，
分貳服。治丈夫女人胞轉不得小便八九日方   滑石（壹斤）、寒水石（壹兩碎）、
葵子（壹升）。右參味，以水壹斗，煮取伍升，盡服即利。
久房散主小便多或不禁方   菟絲子（貳兩）、蒲黃（參兩）、黃連（參兩）、
消石（壹兩）、肉蓯蓉（貳兩）。右五味，并雞胵中黃皮參兩為散，服方寸匕，
日參，行參肆里又服（壹方用五味子參兩）。
治小便不利膀胱脹水氣流腫方 水上浮萍乾末服方寸匕，日三。
治小便不禁多日便壹貳斗或如血方   麥門冬（捌兩去心）、蒺子（貳兩）、
甘草（壹兩炙）、乾薑（肆兩）、桂心（貳兩）、乾地黃（捌兩）、續斷（貳兩）。
右柒味，咀，以水壹斗，煮取貳升伍合，分參服。又方   鹿茸（長參寸炙）、
躑躅（壹升）、桂心（壹尺）、韭子（壹升）、附子（參枚炮去皮）、澤瀉（參兩）。
右陸味為散，服伍分匕，日三，稍加至壹寸匕，漿水服之，差。
治大小便不通。當歸（參斤）、大戟（壹斤）、牛膝（參斤）。
右參味，切，以水伍升，煮取貳升，以大豆伍升煎令汁盡，豆乾，初服參枚，
以通為度。濡藏湯主大小便不通六七日，腹中有燥屎，寒熱煩迫短氣。
汗出腹滿方   生葛根（貳斤）、豬膏（貳升）、大黃（壹兩）。右參味，咀，
以水柒升，煮取伍升，去滓內膏，煎取三升，澄，強人頓服，羸人再服。
霹靂煎方   好濃酒（壹盞）、鹽（壹大錢）。右貳味，和於鐺內，文火煎攪勿住手，
可圓，得就鐺圓如小繭大，內肛腸中，不過參，必通，
如不通者數盡也神效（酒當作蜜）。

2=標題= 水腫第三（方二十六首并五不治證）
凡水腫有五不治   一面腫蒼黑，是肝敗不治。二掌腫無文理，是心敗不治。
三腹腫無文理，是肺敗不治。四陰腫不起，是腎敗不治。五臍滿腫反者，是脾敗不治。
豬苓散主虛滿通身腫利三焦通水道方
豬苓（去皮）、茯苓、葶藶（熬）、人參、五味子、防風、澤瀉、狼毒、玄參、
乾薑、白朮、桂心、椒目、大戟、遠志（去心）、甘草（炙各半兩）、
女麴（參合熬）、小豆（貳合）、蓯蓉（貳分半）。
右壹拾玖味，擣篩為散，酒服方寸匕，日參，夜壹，老小服壹錢匕，日參，
以小便利為度。治百病諸荒邪狂走，氣痞冷病，歷年黃黑，大腹水腫，
小兒丁奚瘧疾經年，霍亂中惡，蜚尸及暴疾皆悉主之方。芫青、巴豆（去心皮熬）、
斑貓（各參拾枚去翅足熬）、天雄（炮去皮）、乾薑（各半兩）、烏頭（炮去皮）、
細辛、蜀椒（汗去目閉口者）、附子（炮去皮）、躑躅、黃芩、桂心（各壹兩）。
右壹拾貳味，細切，以絹袋中盛酒壹斗漬拾日，去滓，服半合，日參，以知為度，
暴滓作散，酒服半錢匕，日參，強人壹錢，傷寒中溫濕冷頭痛拘急寒熱瘧發頭風，
皆須服壹錢匕，厚覆取汗，初服，當吐清汁三四升許，又主心疝婦人無子，
服之煩悶不堪者，飲冷水壹升即解。蒲黃酒主通身腫，此風虛水氣亦主暴腫方。
蒲黃、小豆、大豆（各壹升）。右參味，以酒壹斗煮取參升，分參服。
商陸酒主風水腫方 取商陸，切壹升，以酒貳升漬參宿，服壹升，當下，下者減之，
從半升起，日參，盡更合服。又方   取大豆壹升，以水肆升，煮取貳升，去滓，
內上酒壹升，合煎取壹升，隨能杯飲之，日參服，常令有酒勢。
茯苓圓主水脹大甄主簿與康公處得效方
茯苓、白朮、椒目（各壹兩）、葶藶子（壹兩半熬）、桂心（參分）、芒消、
澤瀉、木防已（各伍分）、甘遂（參分）、赤小豆、前胡、
蕘花（各半兩熬千金作芫花）。
右壹拾貳味，擣篩為末，鍊蜜和圓如梧子，蜜湯服伍圓，日壹，稍加，以知為度。
漢防己煮散主水腫上氣方（楮澄秘之）。
漢防己、澤漆葉、石韋（去毛）、桑白皮、澤瀉、丹參、茯苓、橘皮、
白朮（各參兩）、生薑（拾兩切）、郁李仁（伍兩）、通草（壹兩）。
右壹拾貳味，擣篩為散，以水壹升柒合，內肆方寸匕，煮取捌合，頓服日貳，
小便利為度。第一之水先從面目腫遍一身，名曰青水，其根在肝，大戟主之。
第二之水先從心腫，名曰赤水，其根在心，葶藶主之。
第三之水先從腹腫，名曰黃水，其根在脾，甘遂主之。
第四之水先從腳腫，上氣而欬，名曰白水，其根在肺，本主之。
第五之水先從足趺腫，名曰赤水，其根在腎，連翹主之。第六之水先從面至足腫，
名曰玄水，其根在膽，芫花主之。第七之水先從四肢起，腹滿大身盡腫，名曰風水，
其根在胃，澤漆主之。第八之水先四肢小，其腹腫獨大，名曰石水，其根在膀胱，
桑根白皮主之。第九之水先從小腸滿，名曰果水，其根在小腸，巴豆主之。
第十之水乍盛乍虛乍來乍去，名曰氣水，其根在大腸，赤小豆主之。右十病，
皆藥等分，與病狀同者則倍之，白蜜和，先食，服壹圓如小豆，日參，欲下病者，
服參圓，弱者當以意節之。治宿食流飲寒熱溫病水腫。郁李仁（拾枚熟研）、
粳米（參合研令中斷）。右貳味，以水肆升合煮取貳升，頓服，此粥日參度作服之，
人強用十五枚，羸者五六枚，不知者稍加之，以知為度。
炙鯉魚主腫滿方   取鯉魚長壹尺伍寸，以尿漬令沒，宿，平旦以木從口貫之至尾，
炙令黃熟，去皮，宿勿食，頓服之，不能者再服令盡，神方。
男女新久腫得惡暴風入腹，人新產上溷，清風入藏腹中如馬鞭者，噓吸短氣欬嗽，
一味大豆煎方。大豆（壹升擇令淨）右以水五斗，煮之得壹斗參升，澄清去下濁者，
內釜中，以壹斗半美酒內汁中，煎取玖升，宿勿食，旦服參升，溫覆取汗，兩食頃，
當下去風氣腫減，慎風冷，十日平復如故，除日服之，若急不可待除日，
遂急令服合時，於清淨無人處，令童子壹人視之，不用六畜婦人見之，
自度身中腫未盡，更服參升，差了了者勿服也，神驗千金不傳。
又方 楮皮葉（壹大束）右壹味，切，以水壹斗煮取伍升，去滓，服之不過參，
面腫乃減，雖得瘥常可服之（千金楮枝皮葉壹，
大束切煮取汁隨多少釀酒旦服醉為佳後同）。莨菪圓治水氣腫，鼓脹，小便不利，
山連治韋司業得差司業姪雲表所送云數用神驗。
莨菪子（壹升）、羖羊肺（壹具青羊亦佳）。右貳味，湯微煠，肺即薄切之，
暴乾擣末，以三年大醋浸莨菪子，一伏時出之，熬令變色，
熟擣如泥和肺末蜜和擣作圓，食後一食，久服如梧子肆圓，麥門冬飲服之，
以喉中乾口粘浪語為候，數日小便大利，即瘥。
麥門冬飲法   麥門冬（貳拾伍枚去心）、粳米（貳拾伍粒）。
右貳味，以大合參合半水煮之，米大熟，去滓，以下圓藥，每服常作。
有人虛肌積年氣上似水病眼似腫而腳不腫方。穀楮葉（捌兩）右壹味，以水壹斗，
煮取陸升，去滓，內米煮粥，亦以當水，煮羹等皆用之，秋時多收，以擬經冬用，
其水多少濃淡，任人勿拘，此方慎蒜麵豬雞魚油膩，重者參年服之，永瘥，
輕者壹年瘥。治水腫方   葶藶子（陸兩生用）、桂心（貳兩）。
右貳味，擣篩為末，鍊蜜和圓如梧子，飲服拾圓，慎如前法，忌口味。
麻豆煎主大腹水腫方   大麻（壹石未入窖不鬱挹者）、赤小豆（壹石不得壹枚雜）。
右貳味，取新精者仍淨揀擇，以水淘暴令乾，蒸麻子使熟，暴令乾，貯淨器中，
欲服，取伍升麻子熬之令黃香，惟須緩火勿令焦，細擣取末，以水五升研取汁，
令盡淨器密貯之，明旦欲服，今夜以小豆壹升淨淘漬之，至曉乾漉去水，以新水煮，
未及好熟即漉出令乾，內麻子汁中煮令大爛熟為佳，空腹恣意食，日參，其陳鬱麻子，
益增其病，慎勿用之，一切水腫，皆忌飽食，常須少飢，後有炙三里絕骨作魚羹法，
見千 金中。苦瓠圓主大水頭面遍身大腫滿方。苦瓠白穰實捻如大豆粒 右壹味，
以麵裹煮一沸，空腹吞七枚，午後出水壹升，參肆日水自出不止，大瘦即差，
參年慎口味，苦瓠須好無靨翳者，不爾，有毒不堪用。檳榔圓主水腫方。
檳榔、桂心、栝樓、麻黃（去節）、杏仁（去皮尖雙仁熬）、茯苓、椒目、
白朮（各參兩）、附子（炮去皮）、吳茱萸（伍合）、厚朴（炙）、乾薑、黃耆、
海藻（一本無）、木防己、葶藶（熬）、甘草（炙各貳兩）。
右壹拾柒味，擣篩為末，鍊白蜜和圓如梧子，飲服貳圓，日參，加至肆圓，不知，
又加貳圓，可至拾貳圓，此主老小水腫虛腫大病客腫作喘者，
用之佳（二云忌海藻必恐無此一味）。
風水通身腫欲裂利小便方。防風、豬苓（去皮）、澤瀉（去節）、茯苓（各肆兩）、
黃耆（參兩）、澤漆、白朮（各伍兩）、杏仁（去皮尖雙仁）、大戟（各壹升）、
獨活（捌兩）、酒（壹斗）、大豆（貳升以水柒升煮壹升）。右壹拾參味，咀，
以豆汁及酒合煮取柒升，分陸柒服，一日壹夜令盡，當小便極利為度。
澤漆根湯主水通身洪腫，四肢無堪或從消渴或從黃疸支飲內虛不足，榮衛不通，
血氣不化，氣實皮膚中，喘息不安，腹中嚮嚮脹滿，眼不得視方。澤漆根（拾兩）、
赤小豆（貳升）、茯苓（參兩）、鯉魚（壹枚重伍斤者淨去腸胃）、生薑（捌兩切）、
人參、麥門冬（去心）、甘草（炙各貳兩）。
右八味，以水壹斗柒升，煮鯉魚豆減柒升，去之，內藥，煮取肆升伍合，去滓，
壹服三合，日三，弱人二合，日再服，氣下喘止可至肆合，
晬時小便利腫氣減或小溏下，若小便大利，還從壹合始大利止，若無鯉魚，鮦魚亦可，
，若水甚，不得臥，臥不得轉側，加澤漆壹斤，渴，加栝樓貳兩，欬，
加紫菀貳兩細辛壹兩款久壹兩桂心參兩，增魚汁貳升。大豆湯主風水通身大腫，
眼不得開，短氣欲絕或欬嗽方。大豆（壹斗）、烏頭（炮去皮）、黃耆、
澤瀉（各參兩）、杏仁（壹升去皮尖雙仁）、半夏（陸兩洗）、茯苓、
白朮（各伍兩）、生薑（柒兩切）、麻黃（去節）、豬苓（去皮）、防風、
木防己（各肆兩）、甘遂、甘草（炙各貳兩）、酒（壹升）。右壹拾陸味，以水肆斗，
先煮豆取壹斗，去豆，內藥及酒合煮取柒升，日肆夜參，得快利小便為度，腫減便住，
不必盡劑，若不得利小便者，加生大戟壹升葶藶貳兩半，無不快也，萬不失一。
麻黃湯主風濕水疾身體面目腫不仁而重方   麻黃（肆兩去節）、甘草（貳兩炙）。
右貳味，咀，以水伍升，煮取參升，分參服，重覆日移貳丈，汗出，
不出更合服之，慎護風寒，皮水用之，良。
治水腫方   以苦瓠穰壹枚，以水壹石，煮壹炊久，去滓，煎令可圓服如大豆，
小便利後，作小豆羹，乃飲食之。又方   葶藶（伍兩熬）、牽牛子、澤瀉、
昆布（洗）、海藻（洗）、豬苓（去皮各參兩）。右陸味末之，鍊蜜和圓如梧子大，
飲服拾伍圓，日參。石膽圓主足脛腫，小便黃，胃痛煩車骨筋解開痛方。
石膽（研）、吳茱萸、天雄（炮去皮）、芫花（熬）、柏仁（各壹分）、防風、
蕘花（熬）、杜仲（炙各參分）、菖蒲、葶藶（熬各壹兩）、菟絲子（參合）。
右壹拾壹味，擣篩為末，鍊蜜和為圓如蜱豆，以飲服參圓，日貳。

2=標題= 淡飲第四（方一十四首）
治淡飲頭痛往來寒熱方   常山（壹兩）、雲母粉（貳兩。
右貳味，擣篩為散，熱湯服壹方寸匕，吐之，止，吐不盡，更服。
杜蘅湯主吐百病方。杜蘅、松蘿（各參兩）、瓜蔕（貳柒枚）。
右參味，切，以水酒各壹升貳合漬貳宿，去滓，分再服，若服已即吐者，止，
不吐者更服之，每服相去如人行十里，欲令藥力盡，飲壹升稀粥便定，
老小用之亦佳（千金云酒壹升貳合漬貳宿）。
蜜煎主寒熱方。赤蜜（伍合）、常山（肆兩）、甘草（半兩炙壹法貳兩）。
右參味，咀，以水壹斗，煮取貳升，去滓內蜜，溫服柒合，吐則止，
不吐更服柒合，勿飲冷水。又方   蜜（貳合）、醋（捌合）。
右貳味調和，旦頓服，須臾猥猥然欲吐，摘之，若意中不盡明旦更服，無毒，
不大嘔吐，其藥安穩。蔥白湯主冷熱膈淡，發時頭痛悶亂，欲吐不得方。
蔥白（貳柒莖切）、桃葉（壹把）、烏頭（炮去皮）、真珠、常山、
甘草（炙各半兩）。右陸味，咀，以酒肆升，水肆升，合煮取參升，去滓，
內真珠服壹升，得吐，止。松蘿湯主胃中淡積熱皆除之方。
松蘿（貳兩）烏梅（貳柒枚）、常山（參兩）、梔子（貳柒枚擘）、
甘草（伍兩炙壹云壹兩）。
右伍味，咀，以酒參升漬壹宿，旦以水參升合煮取貳升伍合，分再服，得快吐，
便止，不要頓盡貳服也。
又方   松蘿（壹兩）、烏梅（參柒枚）、常山、甘草（各貳兩炙）。
右肆味，咀，以酒圓升漬壹宿，煮取貳升，服壹升，取吐，止。
大五飲圓主五種飲，壹曰留飲，停水在心下，貳曰澼飲水，澼在兩下，參曰淡飲，
水在胃中，肆曰溢飲，水溢在膈上五藏間，五曰流飲水，在腸閒動搖有聲，
夫伍飲者，皆由飲後傷寒，飲冷水過多所致方。
遠志（去心）、苦參、藜蘆、白朮、烏賊骨、甘遂、大黃、石膏、半夏（洗）、
紫菀、桔梗、前胡、芒消、栝樓、五味子、蓯蓉、貝母、桂心、芫花（熬）、當歸、
人參、茯苓、芍藥、大戟、葶藶（熬）、黃芩（各一兩）、附子（炮去皮）、常山、
厚朴（炙）、細辛、署預、甘草（炙各參分）、巴豆（參拾枚去心皮熬）。
右參拾參味，擣篩為末，鍊蜜和圓如梧桐子大，酒服參圓，日參，稍加之。
前胡湯主胃中久寒澼實宿淡隔塞胃痛氣，不通利三焦冷熱不調食飲減少無味，
或寒熱體重，臥不欲起方。前胡、人參、大黃、當歸、甘草（炙各貳兩）、黃芩、
防風、麥門冬（去心）、吳茱萸（各壹兩）、半夏（參兩洗）、生薑（肆兩切）、
杏仁（參拾枚去皮尖兩仁）。右壹拾貳味，咀以水壹斗，煮取參升，分參服，
日參。白朮茯苓湯主胃中結淡飲澼結臍下弦滿，嘔逆不得食，亦主風水方。
白朮、茯苓、橘皮、當歸（各參兩）、附子（炮去皮貳兩）、半夏（洗）、
生薑（切）、桂心（各肆兩）。
右捌味，咀，以水壹斗貳升，煮取參升，分為參服，日參，
服參劑佳（深師方有細辛壹味一作人參）。薑椒湯主胃中積聚淡飲飲食減少，
胃氣不足，欬逆嘔吐方。生薑汁（柒合）、蜀椒（參合汗去目閉口者）、
半夏（參兩洗）、橘皮（貳兩）、茯苓、桔梗、桂心、附子（炮去皮）、
甘草（炙各壹兩）。右玖味，咀，以水柒升煮取貳升伍合，去滓，內薑汁煎取貳斗，
分參服，服兩劑佳，若欲服大散諸五石圓，必先服此方，乃進黃耆圓輩必佳。
半夏湯主淡飲澼氣吞酸方   半夏（參兩洗）、生薑（陸兩切）、
附子（壹枚炮去皮）、吳茱萸（參兩熬）。右肆味，咀，以水伍升，煮取壹升伍合，
分參服，日參，老小服半合。薑附湯主淡澼氣方 生薑（捌兩切）、
附子（肆兩生去皮肆破）。右貳味，以水捌升，煮取貳升，分肆服，日貳，亦主卒風，
大良。論曰，凡淡飲盛吐水無時節，其源為冷飲過度，
遂令痼冷脾胃氣羸不能消於食飲，食飲入胃，皆變成冷水反吐不停者。
赤石脂散主之方   赤石脂（參斤）右壹味，擣篩為散，服方寸匕，日參，
酒飲並可下之，稍稍漸加至參匕，服盡參斤，則終身不吐水又不下利，補五藏，
令肥健，有人淡飲服諸藥不瘥，惟服此壹斤，即愈。

2=標題= 癖積第五（方壹拾肆首）
大五明狼毒圓主堅癖或在人胸或在心腹方。狼毒、乾地黃（熬各肆兩）、
杏仁（參拾枚去尖雙仁）、巴豆（貳拾枚去皮心熬）、乾薑、桂心（各壹兩半）、
旋復花、芫花（熬）、莽草（各半兩）、細辛、五味子、蜀椒（汗去目閉口者）、
漆頭茹（各壹兩）、人參、附子（炮去皮）、大黃、厚朴（炙）、木防己、蓯蓉、
當歸、半夏（洗各貳兩）。右貳拾壹味，搗篩為末，鍊蜜和圓如梧子大，以飲服貳圓，
日貳夜壹，以知為度。小狼毒圓主病與前方同。狼毒（參兩）、附子（炮去皮）、
半夏（洗）、白附子（各壹兩）、漆頭茹、旋復花（各貳兩）。右陸味，擣為末，
鍊蜜和，更杵伍千杵，圓如梧子，飲服參圓，日貳，稍加至拾圓。
礜石圓主積聚癥堅不能食方。礜石（伍兩鍊）、雄黃（研）、人參（各壹兩）、杜蘅、
桂心（各壹兩半）、前胡、藜蘆（各參分）、大黃（貳兩）、乾薑（貳兩）、
皂莢（半兩炙去皮子）、丹參（各貳兩）、半夏（洗）、附子（炮去皮）、
巴豆（去皮）、烏頭（炮去皮各陸銖）。右壹拾伍味，擣篩為末，鍊蜜和圓如小豆，
服貳圓，日貳，可至肆圓。治癥癖乃至鼓脹方。取烏牛尿壹升，微火煎如稠糖，
空腹服大棗許壹枚，當鳴轉病出，隔日更服，忌口味。又方  人尿參升煎取壹升，
空腹服，如牛尿法。芒消湯主暴癥堅結方。木防己、白朮、鬼臼（各壹兩半）、芒消、
芍藥、當歸（各貳兩）、大黃（參兩）、蜈蚣（炙）、蜥蜴（炙各貳枚）、
甘草（壹兩炙）。右壹拾壹味，咀，以水柒升，煮取貳升，去滓，下芒消，
分為參服，日參。治卒暴癥方。蒜（拾片去皮伍月五日戶上者）、桂心（壹尺貳寸）、
伏龍肝（鴨卵大壹枚）。右參味，合擣，以淳苦酒和之如泥，塗著布上掩病處，
參日消（千金云凡蒜或無蒜亦得用也。又方   取商陸根擣蒸之，以新布藉腹上，
以藥鋪布上，以衣覆上，冷即易，取差止，數日之中，晨夕勿息為之，妙。
三稜草煎主癥癖方。三稜草（切取壹石）右壹味，以水伍石取壹石，去滓，
更煎取參斗，於銅器中重釜煎如稠糖，出內密器中，旦以酒壹盞服壹匕，
日貳服每服常令酒氣相續。療十年癖方   桃仁（去皮尖雙仁熬）、
豉（乾暴去皮熬擣篩各陸升）、蜀椒（去目閉口者生擣篩）、乾薑（擣篩各參兩）。
右肆味，先擣桃仁如膏，合擣千杵，如乾，可入少蜜和擣，令可圓如酸棗大，
空腹酒服三圓，日參，仍用熨法，○取新盆壹口受壹斗者，鑽底上作參拾餘孔，
孔上布椒參合，椒上布鹽，鹽上安紙兩重，上布冷灰壹升，冷灰上安熱灰壹升，
熱灰上安熟炭火如雞子大，常令盆大口熱，底安薄，其口以板蓋上，以手捉勿令落，
仰臥安盆於腹上，遂病上及痛處，自捉遣移熨之，冷氣及癥結皆從下部中作氣出，
柒日壹易椒鹽滿三七日，百病皆瘥，乃止。
江寧衍法師破癖方。白朮、枳實（炙）、柴胡（各參兩）。
右參味，咀，以水伍升，煮取貳升，分參服，日參，可至參拾劑，永瘥。
陷湯主中心下結堅食飲不消方   大黃（壹兩）、栝樓（貳兩）、甘草（貳兩）、
甘遂（壹兩）、黃連（陸兩）。右伍味，咀，以水伍升煮取貳升伍合、分參服。
三台圓主五藏寒熱積聚，臚脹腸鳴而噫，食不作肌膚，甚者嘔逆，若傷寒瘧巳愈，
令不復發，良後服伍圓，飲多者吞拾圓，長服令人大小便調和長肌肉方。
大黃（貳兩熬）、熟消石、葶藶（各壹升熬）、茯苓（半兩）、厚朴（炙）、
前胡、附子（炮去皮）、半夏（洗）、細辛（各壹兩）、
杏仁（壹升去皮尖雙仁熬）。右壹拾味，擣篩為末，別搗杏仁如脂，次內藥末，
鍊蜜相和令得所，更擣伍千杵，圓如梧子大，酒服伍圓，稍加以知為度。
大桂湯主虛羸膈滿方   桂心（壹斤）、半夏（壹斤洗）、黃耆（肆兩）、
生薑（壹兩切）。右肆味，咀，以水壹斗肆升，煮取伍升，分伍服，日三，夜貳。

2=標題= 寒冷第六（方九首）
鹿骨湯主虛勞風冷補諸不足乏惙少氣方
鹿骨（壹具對）、蓯蓉（壹兩）、防風、橘皮、芍藥、人參、當歸、龍骨、
黃耆（各貳兩）、桂心、厚朴（炙）、乾薑、獨活、甘草（炙各參兩）。
右壹拾肆味，咀，以水參斗先煮骨，取壹斗，澄取清，內藥煮取參升伍合，
分肆服，日再。大桂皮湯主氣逆又寒熱往來，吸吸短氣，惡聞人聲，諸煩酸疼，
欬逆不能飲食，飲食不生肌肉，溺黃裹急絞痛，氣上衝發欬，胃管有熱，雷鳴相逐，
寒冷厥逆傷損五藏，語言難，喜直視，大便難方。桂心（陸兩）、當歸、細辛、
黃芩（各貳兩）、人參（伍兩）、厚朴（炙）、枳實（炙）、芍藥、芎藭（各三兩）、
黃耆（肆兩）、麥門冬（去心）、吳茱萸、半夏（洗各壹升）、蜜（伍合）、
附子（壹枚炮去皮）、生薑（貳斤）、五味子、飴（各半斤）、甘草（陸兩炙）。
右壹拾玖味，咀，擣生薑取汁參升以水貳斗煮藥，取陸升，去滓，微火上煎，
內薑汁蜜飴攪相得，煮取陸升，壹服壹升，日二。
大半夏湯主中虛冷滿塞下氣方
半夏（壹升洗）、生薑（捌兩切）、桂心（伍兩）、蜀椒（參百粒去目閉口汗）、
茯苓、枳實（炙名貳兩）、大棗（貳拾枚擘）、附子（炮去皮破）、當歸、人參、
厚朴（炙）、甘草（炙各壹兩）。右壹拾貳味，咀，以水壹斗，煮取參升，分參服。
茱萸湯主風冷氣腹中虛冷急痛飲食不消心滿，少腹裹急引痛，手足逆冷，
胃中嚮嚮乾噫欲吐，吐逆短氣方。吳茱萸（貳升）、小麥、半夏（洗各壹升）、
生薑（拾伍兩）、大棗（伍拾枚擘）、桂心（三兩）、人參、黃芩、
甘草（炙各貳兩）。右玖味，咀，以水壹斗貳升，煮取肆升，分為肆服，壹服壹升，
日再。茱萸湯主男子虛熱寒冷，婦人寒勞氣逆，及腹苦滿而急繞臍痛寒，心吞酸，
手足逆冷，臍四邊堅，悸氣踊起，胃中虛冷，口中多唾，或自口乾，手足煩苦渴濕痺，
風氣動作頑痺不仁骨節盡痛，腰背如折，惡寒大呼即驚，多夢夢見鬼神，
此皆五藏虛方。吳茱萸（貳升）、半夏（壹升洗）、生薑（壹斤切）、芍藥、
桂心（各參兩）、大棗（拾貳枚擘）、人參、黃芩、甘草（炙各貳兩）。
右玖味，咀，以水壹斗貳升，先煮棗極沸，乃內諸藥煮取肆升，服捌合，日參。
烏頭當歸湯主虛勞損滿痛，攣急短氣，面黃失色，頭眩心煩，夢寤失精，
寒氣支節疼，又兩腋不得喘息，喘息輒牽痛，逆害飲食悉主之方。
烏頭（炮去皮）、獨活、芍藥、蜀椒（去目閉口者汗）、白朮、人參（各貳兩）、
厚朴（肆兩炙）、桂心（伍兩）、麥門冬（去心）、細辛（各壹兩）、
吳茱萸（壹升）、當歸、生薑（切）、甘草（炙各貳兩）。
右壹拾肆味，咀，以水壹斗參升，煮取肆升，壹服柒合，日參，烏頭炮令黃，
乃用之。澤蘭子湯主傷中裏急兩攣痛，久致欬嗽，四肢寒熱，小便赤黃，飲酒困臥，
長風百開張，血痺不仁，夢寤失精，脣口乾燥，奄然短氣方。
澤蘭子、半夏（洗）、麻仁（各壹升）、大棗（貳拾枚擘）、糖（壹斤）、人參、
茯苓、細辛（各貳兩）、遠志（去心）、桂心、龍骨、甘草（炙各壹兩）。
右壹拾貳味，咀，以水壹斗貳升，煮取四升，分肆服，日參，夜壹。
瀉膈湯主逆滿，牽引腰背疼痛，食飲減少方。桂心、乾薑、枳實（炙）、
甘草（炙各肆兩）、芫花（壹分熬）、茯苓（貳兩）、大黃（半兩）、半夏（洗）、
人參、桔梗、麥門冬（各伍分去心）。右壹拾壹味，咀，以水壹斗，煮取參升，
分參服。人參湯主養神補益長肌肉能食，安利五藏，通血調氣方。
人參、乾薑、黃耆、芍藥、細辛、甘草（炙各壹兩）。右陸味，咀，以水肆升，
煮取壹升捌合，壹服參合。

2=標題= 飲食不消第七（方一十七首  論一首）
太一白圓主八痞兩積聚，有若盤盂，痛徹背，奄奄惻惻，裏急氣滿噫，
項強痛極者耳聾，消渴洩痢手足煩或有流腫，小便苦數，淋瀝不盡，不能飲食，
少氣流飲，時復悶寒，少腹寒，大腸熱，恍惚喜忘，意有不定，五緩六急，
食不生肌肉，面目黧黑方。狼毒、桂心（各半兩）、烏頭（炮去皮）、
附子（炮去皮）、芍藥（各壹兩）。右伍味，搗篩為末，鍊蜜和更搗參千杵，
圓如梧子大，旦以酒服貳圓，暮參圓，知熱，止，令人消榖長肌強中，久服大佳。
淮南五柔圓主補虛寒調五藏，和榮衛，通飲食，消穀長肌肉緩中利竅方。
茯苓、細辛、芍藥、半夏（洗）、當歸（各壹兩）、蓯蓉、葶藶（熬各貳兩）、
柴胡（參兩）、大黃（壹斤蒸）。右玖味，擣篩為末，鍊蜜和，更擣萬杵，
圓如梧子大，以飲服伍圓，稍漸加至拾伍圓，以調為度，
有憂氣者加松子仁壹兩（千金用前胡）。几身重不能食心不虛滿，時時欲下，喜臥者，
皆先針胃管太倉，服建中湯，及服此平胃圓必差方。杏仁（伍拾枚去皮尖雙仁者熬）、
大黃（肆兩）、葶藶（熬）、麥門冬（去心）、玄參、苦參、丹參（各貳兩）、
沙參（壹兩半）、人參、當歸、芎藭、五味子、桂心（各壹兩）。
右壹拾參味，擣篩為末，鍊蜜和圓如梧子，空腹酒服伍圓，日貳，以知為度。
崔文行平胃圓主百病消榖五勞七傷，平胃氣令人能食，小兒亦患冷者減大黃倍乾薑，
小便利者生用葶藶方。菖蒲、大黃、葶藶（熬）、小草、芍藥、當歸、桂心、乾薑、
茯苓、麥門冬（去心）、芎藭、細辛（各貳兩）、甘草（貳兩半炙）。
右壹拾參味，擣篩為末，鍊蜜和圓如梧子，空腹以酒服伍圓，
日再（千金一方七味）。調中五參圓主十年嘔，手足煩，羸瘦面黃，食不生肌膚，
傷飽食不消化方。人參、丹參、沙參、苦參、玄參、防風、
蜀椒（去目閉口者各壹兩汗）、附子（炮去皮）、乾薑（各半兩）、葶藶（一合熬）、
大黃（肆兩）、巴豆（去心皮熬）、蟲（熬各伍拾枚）。右壹拾參味，擣篩為末，
鍊蜜和圓如小豆大，空腹飲服貳圓，日參服，蒸大黃於伍升米下，及熱切之，日暴乾。
消榖圓主數年不能飲食方   小麥蘗、七月七日麴（各壹升）、乾薑、烏梅（各四兩）。
右肆味，擣篩為末，鍊蜜和圓如梧子大，空腹酒服拾丸，日再，稍加至參拾圓，
其寒在中及反胃番心，皆瘥。三部茯苓圓主三焦，上中下焦合為三部，
三焦道閉塞不通，留水在膈上不消化，名曰淡水，積年不去，雖服藥下之不能便去，
雖得小去，隨復如故，其病面目黧黑，手足逆冷，身體枯燥，肌膚甲錯，身無潤澤，
吸吸羸瘦，或巳嘔吐，或大便燥，或復重下，起止甚難，
久或絞痛雷鳴時時下痢者悉主之方。茯苓（柒分）、大黃、白朮（各壹兩半）、芎藭、
桔梗（各伍分）、前胡、乾地黃、神麴（各貳兩半）、乾薑、桂心（各壹兩）、人參、
芍藥、黃芩、菖蒲（各參分）。右壹拾肆味，擣篩為末，鍊蜜和圓如梧子，
食後飲服拾圓，日再。大桂枝圓主參焦受寒，寒在中焦，即滿噫氣吞酸，或咽中不下，
中冷胃不可下食，食已或滿不消，痛上搶心，結食拘痛，時時洩痢不食，溫溫如醉方。
桂心、附子（炮去皮各貳兩半）、芍藥（柒分）、當歸、
蜀椒（去目閉口者各壹兩半汗）、人參（壹兩）、乾薑、前胡（各貳分）、
特生礜石（壹分鍊）。右玖味，擣篩為末，鍊蜜和圓如梧子大，空腹飲服拾圓，日二。
小桂枝圓主胃中冷，虛滿醋咽，婦人產後寒中，腹內雷鳴吞醋飲食不消方。
桂心（貳兩半）、乾薑（玖分）、蜀椒（去目閉口者貳兩汗）、
烏頭（去皮七分炮）、附子（壹兩半炮去皮）、前胡（伍分）、芎藭、
白薇（各壹兩）、防葵（半兩）、吳茱萸（壹兩半）。
右壹拾味，擣篩為末，鍊蜜和圓如梧子，酒飲任性服參圓，日參。
大黃甘草圓主久寒支滿，憂思傷損，奔氣膈氣，腸中虛冷，呼吸短氣，
不得飲食淡氣腫聚輒轉上下眩冒厥絕顏色恍惚，夢寤不定，羸瘦萎黃，經年不起方。
大黃、甘草（炙）、桂心、桔梗（各貳兩）、白歛、茯苓（各半兩）、
附子（炮去皮）、芎藭、阿膠（炙）、澤瀉、防風、署預、石斛、芍藥、乾薑、
紫菀、黃芩、蜀椒（汗去目閉口者）、白朮（各壹兩）、當歸、人參、蓯蓉、
乾地黃、山茱萸、麥門冬（去心各壹兩半）。
右貳拾伍味，擣篩為末，鍊蜜和圓，空腹酒下如梧子大，拾圓日參加至參拾圓。
附子圓主膈中寒溫不和，心下宛宛痛逆，害飲食氣滿，噓吸乾噫吞酸，背中冷，
兩急痛，腹中有冷水，抑抑作聲繞臍痛，頭眩滿悶身體羸瘦方。
附子（炮去皮）、人參（各貳兩）、芎藭（半兩）、乾薑（貳兩半）、
礜石（壹兩鍊）、皂莢（炙去皮子）、半夏（洗）、桂心、礬石（各伍分燒）、
吳茱萸、茯苓、黃芩（各三分）、當歸、細辛、蜀椒（汗去目閉口者）、
芍藥（各壹兩）、麥門冬（去心）、甘草（炙各兩半）。
右壹拾捌味，擣篩為末，鍊蜜和圓如梧子，未食，酒服貳圓，日三。
人參圓主百病三蟲疝瘕成魚蝦，令人面目枯，無潤澤。
精寒勞瘦方   人參、龍膽、杏仁（去皮尖及雙仁熬）、礜石（各貳兩鍊）、
曾青（參分）、黃石脂（壹兩）。
右陸味，擣篩為末，餳和為圓如梧子，飲服貳圓，日三，亦可作散，服一刀圭，
服藥二日，白蟲下，十日長蟲下，有蟲皆相隨下，耐藥者二十日乃下。
乾薑丸主胃中冷不能食，或食已不消方。乾薑（拾兩）、赤石脂（陸兩）。
右貳味，擣篩為末，鍊蜜和圓如梧子，服拾圓，日三，稍加至參拾圓，
服不限食前食後。八等散主消穀下氣神驗方 白朮、厚朴（炙）、人參、茯苓、
吳茱萸、陳麴、麥蘗、芎藭（各參兩）。右捌味，擣篩為散，食後酒服方寸匕，日三。
治虛勞冷飲食不消勞倦噫氣脹滿憂恚不解人參散方。
人參、茯苓、陳麴、厚朴（炙）、麥蘗、白朮、吳茱萸（各貳兩）、
檳榔（捌枚）。右捌味，擣篩為散，食後酒服方寸匕，日貳服。
麻豆散主脾氣僻弱不下食服此以當食方   大麻子（參升熬香末）、大豆黃（末壹升）。
右貳味，和飲服壹合，日四五，任性多少。
乾薑散主不食心意冥然不憶食方   乾薑、乾豉、神麴、蜀椒（汗去目閉口者）、
大麥蘗。右伍味，各壹升擣篩為散，食後酒服方寸匕，日三，以食為度。
論曰，凡人食生冷雜物，或寒時衣薄，當風食不消化，或夜食冷臥，心腹脹滿煩急，
或連日不差者，燒地令熱，以席布上，厚覆取汗，便愈，其地沃水去大熱，
又坐臥於上一月日永差，凡食過飽煩悶但欲臥腹脹，熬麴末令香，酒服一方寸匕，
日五六服，大麥蘗益佳。

2=標題= 雜療第八（方法一百二十首）
鐵屑炒使極熱投酒中飲之，療賊風痙，又裹以熨腋療胡臭，有驗。
石灰療金瘡止血大效，若五月五日採蘩蔞葛葉鹿活草槲葉芍藥地黃葉蒼耳青蒿葉，
合擣石灰為團如雞卵，暴乾末，以療瘡生肌，大神驗。
桑薪灰療黑子贅，用煮小豆，大下水腫。青蒿灰燒蒿作之，柃灰燒木葉作之，
並堪蝕惡肉，束璧土摩乾，濕癬極有效。茺蔚莖擣傳丁腫服汁，使丁腫毒內消，
又下子死腹中，主產後血脹悶諸毒腫丹油等腫，取汁如豆滴耳中，主耳中虺蛇毒，
傳之良。莎草根名香附子大下氣，除腹中熱。艾主下血血膿血痢，
水煮及圓散任用。草蒿生桵付金瘡，大止血生肉止疼痛良。
羊桃取根煮以洗風痒及諸瘡腫。羊蹄主赤白雜痢又療蠱毒。蚤休醋磨療癰腫蛇毒。
苧根安胎貼熱丹毒腫，漚苧汁主消渴。蓖麻葉油塗炙熱熨上，止尤驗。
甘焦根擣汁服，主產後血脹悶，傅腫去熱毒。松花名松黃拂取酒服輕身，
療病勝皮葉及脂，松取枝燒其上下承取汁名，主牛馬瘡疥，
柏枝節煮以釀酒主風痺歷節，燒取，療瘑疥及癩瘡良。牡荊葉主久痢，霍亂轉筋，
血淋，下部瘡濕薄，腳主腳氣腫滿，其根水煮服，主心風頭風肢體諸風，解肌發汗。
槐八月斷大枝使生嫩孽煮汁釀酒，療大風痿痺。槐耳主五痔心痛婦人陰中瘡痛，
枝炮熨，止蝎毒。檳榔人主腹脹，生擣末服利水穀道，傅瘡生肌肉止痛，
燒為灰主口吻白瘡。桑椹主消渴，葉水煎取濃汁除腳氣水腫，利大小腸。
鼠李木皮主諸瘡寒熱毒痺子，採取日乾圓蒸酒漬服貳合日再能下血及碎肉，
除疝瘕積冷氣大良。杉材水煮汁浸捋腳氣滿，服之療心腹脹痛出惡氣。
櫸皮煮汁以療水及斷痢，取嫩葉桵貼火爛瘡有效。莢煮枝汁和作粥甚羔，
以飼小兒殺蚘蟲藥子主破血止痢消腫，除蠱疰蛇毒。
柳木枝及木中蟲屑枝皮主痰熱淋可為吐湯，煮洗風腫痒，煮含主齒痛，
木中蟲屑可為浴湯，主風瘙痒癮胗大效。梓口皮主吐逆胃反去三蟲，
小兒熱瘡身頭熱煩蝕瘡湯洗之并封傅，嫩葉主爛瘡。枳椇苖藤切以酒浸服，或以釀酒，
去風冷癥癖，亂髮灰療轉胞，小便不通，赤白痢，哽噎，
鼻癰腫狐尿剌尸疰下腫骨疽雜瘡。人乳取首生男乳，療目赤痛多淚，解獨肝牛肉毒，
合豉濃汁服之神效，又和雀屎去目赤努肉。人屎主諸毒卒惡熱黃悶欲死者新者最效，
須與水和服之，其乾者燒之煙絕，水漬飲汁，傷寒熱毒，水漬飲彌善，破丁腫開，
以新者封之一日根爛。尿主卒血攻心，被打內有瘀血，煎服壹升，又主癥積滿腹，
諸藥不瘥者服之，皆下血片塊，二十日即出也，亦主久嗽上氣失聲，
溺垽白燒研末主緊脣瘡，溺坑中竹木主小兒齒不生，正旦刮塗之即生。
熊膽療時氣熱盛，變為黃疸，暑月久痢，甘 心痛注忤，腦療諸聾，血療小兒客忤，
脂長髮令黑悅澤人面，酒鍊服之差風痺。羊膽療疳濕時行熱熛疸瘡和醋服之良。
羊肺療渴止小便數，并小豆葉煮食之。羊腎合脂為羹，療勞利甚效，
蒜虀食脂壹升療癥瘕。羊屎煮湯下灌，療大人小兒腹中諸疾疳濕大小便不通，
燒之薰鼻，主中惡心腹剌痛，熏瘡療諸瘡中毒痔等，骨蒸彌良。羊肝療肝風虛熱，
目赤暗無所見，生子肝七枚神效，療頭風眩瘦疾，小兒驚癇，骨療同，血主女人中風，
血虛悶，產後血運悶欲絕者生飲壹升即活，牛鼻中木卷療小兒癇，草卷燒之為屑，
主小兒鼻下瘡，耳中垢主蛇傷惡或毒，臍中毛主小兒久不行，白牛懸蹄主婦人崩中，
漏下赤白，屎主霍亂，屎中豆主小兒癇婦人產難，特牛莖主婦人漏下赤白無子，
鳥牛膽主明目及甘濕以釀槐子服之，
腦主消渴風眩齒主小兒驚癇尿主消渴黃疸水腫腳氣小便不通，馬毛主小兒驚癇，
白馬眼主小兒鬾母帶之，屎中粟主金瘡小兒客忤寒熱不能食，絆繩主小兒癇並煮洗之。
狗骨灰主下痢生肌，傅馬瘡，烏狗血主產難橫生，血上搶心，下頷骨主小兒諸癇，
陰卵主婦人十二疾，為灰服之，毛主產難，白狗屎主丁瘡，水絞汁服，
主諸不可入口者。鹿頭主消渴，筋主勞損續絕，骨主虛勞可為酒主風補虛，
髓脂主癰腫死肌，溫中四肢不隨，風頭通腠理，角主貓鬼中惡，心腹疰痛，
血主狂犬傷，鼻折傷，陰痿補虛，止腰痛，齒主留血氣鼠心腹痛。虎屎主惡瘡，
眼睛主癲，屎中骨為屑主火瘡，牙主丈夫陰瘡及疽，鼻主癲疾小兒驚癇。
狸屎灰主寒熱鬼瘧發無期度者極驗，家狸亦好，一名貓也。
兔皮毛合燒為灰酒服主產難後衣不出，及餘血搶心欲死者，頭皮主鬼疰毒氣，
在皮中如針剌者，又主鼠，膏主耳聾。駱駝毛蹄甲主婦人赤白帶下最善。
豬耳中垢主蛇傷，豬腦主風眩腦鳴及凍瘡，
血主奔暴氣中風頭眩淋瀝乳汁主小兒驚癇病，乳頭亦同發汗，
十二月上亥日取肪脂內新瓦器中埋亥地百日主癰疽，脂一升著雞子拾肆枚更良。
獺四足皮主手足腫瘃。狐肉及腸作臛食之主疥瘡久不差者，腸主牛疫燒灰和水灌之。
白雞距及腦主產難燒灰酒服之，腦主小兒驚癇。鵝毛主小兒驚癇極者又燒灰主噎。
鴨肪主水腫，血主解諸毒肉主小兒驚癇，頭主水腫通利小便。
鴈喉下白毛療小兒癇有效。鷹屎灰酒服方寸匕主惡酒勿使飲人知。
雀屎以蜜和為圓飲服主癥癖久痼冷病，或和少乾薑服之大肥悅人。
胡鷰卵主水浮腫肉出痔蟲，越鷰屎亦療痔殺蟲去目。
蝙蝠屎灰酒服方寸匕主子死腹中，腦主女子面服之令人不忘也。
龜取以釀酒主大風緩急，四肢拘攣，或久癱緩不收攝皆差。鯉魚骨主陰蝕哽不出，
血主小兒丹腫及瘡，皮主丹癮疹，腦主諸癇，腸主小兒肌瘡。
蠡魚腸及肝主久敗瘡中蟲，諸魚灰並主哽噎。乾頭主消渴食不消去冷氣除痞疹，
其穿魚繩主竹木屑入目不出，穿鮑魚繩亦主眯目去剌煮汁洗之。
露蜂房亂髮蛇皮三味合燒灰酒服方寸匕日貳，主諸惡疽附骨癰，根在藏腑，歷節腫出，
丁腫惡，諸毒皆差，
又水煮露蜂房一服五合汁下乳石熱毒壅悶服之小便中即下石末大效，
水煮洗狐剌療服之瘡上氣赤白尿失禁。蟬殼主小兒癇，女人生子不出，灰服之主久痢。
蚱蟬主小兒癇絕不能言。白殭蚕末之封丁腫，根當自出極效。頭燒灰主小兒諸疾，
又主產後陰脫下墬尸疰心腹痛，鰻鱺魚膏療耳中有蟲痛者。
蝦腦主明目療青盲。蛇屎療痔器中養取之，皮夾療丁腫惡瘡骨疽，
蛻皮主身痒瘑疥癬等。蜘蛛療小兒大腹丁奚三年不能行者，又主蛇毒溫瘧霍亂止嘔逆。
蚯蚓鹽霑為汁療耳聾，屎封狂犬傷毒出犬毛神效。蜣蜋擣為圓塞下部，
引痔蟲出盡永差。蜆殼陳久者療反胃及失精。田中螺殼療口疰心腹痛，
又主失精水漬飲汁止渴。棗葉揩熱疿瘡良。藕主熱渴散血生肌久服令人心懽。
栗嚼生者塗瘡上，療筋骨斷碎，疼痛腫瘀血，其皮名扶擣為散蜜和塗肉令急縮，
毛殼療火丹毒腫，飼孩兒令齒不生，木白皮水煮汁主溪毒。櫻桃葉擣付蛇毒，
絞取汁服防蛇毒內攻。梅根療風痺，出土者殺人，梅實利筋去痺。
枇杷葉主欬逆不下食。火柿主殺毒療金瘡火瘡，主肉止痛，軟柿熟柿解酒熱毒，
止口乾壓間熱。烏芋一名茨菰，主百毒產後血悶攻心欲死，產難衣不出，
擣汁服一升。桃膠主下石淋，破血中惡疰忤，花主下惡氣消腫滿利大小腸。
梨削貼湯火瘡不爛止，痛易差，又主熱嗽止渴，葉主霍亂吐痢不止煮汁服之。
赤莧主赤痢又主射工沙蝨，馬莧一名馬齒草主諸腫疣目擣揩之飲汁主反胃諸淋，
金瘡血流破血癥癖小兒尤良。用汁洗緊脣面馬汁射工毒塗之差。
蔓菁子療黃疸利小便水煮五升取濃汁服主癥瘕積聚少飲，汁主霍亂心腹脹，
末服主目暗。白芥子射工及疰氣發無常處丸服之，或擣為末醋和塗之隨手有驗。
苜蓿莖葉平根寒主熱病，煩滿，目黃赤小便黃酒疸，擣取汁服一升令吐利即愈。
水蓼主被蛇傷擣傅之，絞取汁服止，蛇毒入腹心悶者，又水煮漬腳捋之消腳氣腫。
胡蔥主諸惡狐尿剌毒山溪中沙蝨射工等毒，煮汁浸或擣付大效。
白蘘荷根主諸惡瘡殺蠱毒，根心三稻麥芒入目中不出者，以汁注目中即出。
雞蘇主吐血血下氣消穀大效。苦瓠瓤主水腫石淋，吐呀嗽囊結疰蠱痰飲，
或服之過分，令人吐利不止，宜以黍穰灰汁解之，又煮汁漬陰療小便不通，
胡麻生嚼塗小兒頭瘡及浸淫惡瘡大效。小豆葉名藿止小便數去煩熱。
大麥麵平胃止渴消食療脹。小麥麴止痢平胃主小兒癇，消食痔，
又有女麴黃蒸女麴完小麥為之，一名子黃蒸磨小麥為之，一名黃衣並消食止洩痢，
下胎破冷血。粟米泔汁主霍亂，卒熱心煩渴飲數升立差，臭泔止消渴良，
米麥主寒中除熱渴，解煩消石氣，蒸米麥熬磨作之一名也。白英鬼目草也，
蔓生葉似王瓜，小長而五，椏實圓若龍葵子。生青熟紫黑，煮汁飲解勞，
地膚子擣絞取汁，主赤白痢，洗眼去熱暗，雀盲澀痛，其苗灰主痢亦善。
防風叉頭者令人發狂，叉尾者發痼疾，子似胡荽子而大調調食用之香而療風更佳。
石龍芻主療蚘蟲及不消食。絡石生陰濕處，蔓延繞木石側，冬夏常青，
十一月子黑而圓，名石龍藤，療產後血結，又主蝮蛇瘡絞汁洗之，服汁亦去蛇毒心悶，
金瘡封之立差。千歲虆莖大如，汁味甘，子味甘酸似葡萄，其莖主噦逆大善，
傷寒後嘔噦更良。天名精鹿活草也，主破血生肌，止渴利小便，殺三蟲，除諸毒，
丁瘡痔金瘡內射身痒癮胗不止者揩之立已。葛根末主狂犬傷人，并飲其汁，
燒葛燒灰水服方寸匕止喉痺，苦參十月採子服如槐子法，久服輕身不老，明目有效。
蒼耳三月以後，七月以前，刈取日乾為散，夏月水服，冬酒服，主大風癲癇，
頭風濕痺，毒在骨髓，日貳服，圓服貳參拾圓，散服壹貳匕，服滿百日，病當出，
如瘑疥或痒汁出，或斑駮甲錯，皮起後乃皮落，肌如凝脂，令人省腄，
除諸毒螫殺甘濕，久服益氣，耳目聰明輕身強志，主腰膝中風毒尤良，亦主猘狗毒，
菅花主血吐血炙瘡。王蓀主金療破血生肌肉止痛，赤白痢補虛益氣除腳氣。
爵療血脹下氣，又主杖瘡，汁塗立瘥。蜀羊泉俗名漆姑葉主小兒驚。
惡實根主牙齒疼痛勞瘧腳緩弱，風毒癰疽，欬嗽傷肺，肺壅疝瘕積血，
又主諸風癥瘕冷氣，子吞壹枚出癰疽頭。榆人醬利大小便，蕪荑醬殺三蟲。
凡山中石上草中，多有蛭，食人血入肉中，浸淫起方。用炙斷其道即差。
又方   常以臘月豬脂和鹽，塗腳及足指間，足趺上并鞋上，則不著人。
用術法薑黃生蜀中者真，土蕃詐中國人云，療萬病一箇一價買之不可得，
後人知是薑黃更不敢將入來，凡薑黃不得爵，嚼之損齒，療一切腫，
初覺刮取末和水塗之數度差，難產刮取一箇作末，和水服之即生，酒亦得，
產後腹中不淨，刮取末水和服之愈。馬胞轉剖取末筒吹半大豆許，耳鼻中即通，
此藥末，滿月孕婦勿令見，好落娠，慎之。
貯薑黃法   以袋盛置白米大小麥中袋中著少許米，懸乾燥處，勿令雞犬女人見之。
造麋鹿二角膠法   二月九月為上時，取新角連臺骨者上，細剉大盆中浸一宿，
即淘汰使極淨，待澄，去下惡濁汁，取上清水，還浸一宿，又淘汰如前，澄去下惡濁，
取汁浸三宿，澄取清水并所漬骨角微微火煮，大率角屑一石，水三石，
去角澄取清汁煎水盡至五升許，出貯銅器中湯上煎之三日三夜如糖，出置盤上待凝，
以竹刀割為薄片，於淨布上暴乾成也，其煮角者更細剉之加水一倍，煮成至三四升，
內銅器中重湯煎如前法。服法   炙膠使極黃沸，擣篩為散，每膠一斤，
末以大附子二兩炮，又一法取惟大者去皮細切，炙令黃勝炮，旦空腹酒服方寸匕，
日再稍稍加至二匕，不可過二匕，補五藏六腑虛羸瘦極陳者為上。
殺烏頭三建法   烏頭二月採，天雄附子側子並八月採，春宜早，秋宜晚，
採得淨去鬢毛，其莖留二分，先以大木桶內酢泔三斛，酒糟七升攪之，
經三日後用次法，一如次第，遂至法畢。右以粟米一升，淨淘擣作粉，
以烏頭安桶中厚三寸，布令平即摻米粉令遍，復加烏頭如前法，又加米粉如次第，
遂至蒲桶去口三寸即止，然後取糟汁去桶中一畔下，又沒烏頭二寸，以物蓋之，
九月即八九日，若十月即經十日，候桶中汁上頭衣作紫色遍，
即出烏頭以刀刮截看裏許曰黃斷即熟，但看衣紫色即熟，不須致疑，
即取白茅暴一日得蔫即得，不得太乾，於廠屋底乾地上布茅厚五寸，漉出烏頭令乾，
以布茅上勿令相重，其上令布茅厚五寸，四邊閉塞以茅令密，
經再宿三日從一邊卻茅看之，若衣勻斑斑然即好，若著白斑，又覆一宿，以衣足為限，
即徐徐去上茅，更經一宿安徐取於廠下，薄上布，勿令相重，經二十一日後捻出，
日中暴之，三日即成也。又法 烏頭（四月收）、天雄、附子、側子（八月收）。
右先煎水作生熟湯，治附子如前方法，內著湯中，蜜封勿洩，
經半日出取自灰裛數易灰使乾，日暴之，其米粥及糟麴等法並不及此法。
服鹽藥法（無藥州土則須服之大益）成州鹽官第一、次綿州封井、次鹽州富因井、
次益州貴平井、上四井鹽可服之。右法服先以大豆許鹽置口中，勿咽之須臾津液滿口，
令近齒以方寸匕鹽內口中，和津液一時咽之，日一服。凡瘧新患者一服得快利即愈，
百日以上者五服差，若一月服之，終身不發。諸下痢初患一兩服即差，
赤白久痢經年者一七二七服差。諸心腹痛，癥結宿澼，積聚吐逆，
食不化者一年以上二三十年，不過三月服之，其痢及諸病初服時痢益極者，勿之也。
諸氣滿喘逆不能食者，一服即散，日服之則根本皆除，天氣熱疾，
頭痛目眩，四肢煩熱者，一服得吐利，差。諸頭面皮膚百節皆風，一月服之差，若初服十日內眉間益悶，勿。
諸淡飲欬逆不能食息者，一服差。諸虛勞傷損，骨節疼痛，起止失聲者，二七日服之，
少氣乏力面無顏色十日服之，能三十日服，佳也，常以平旦空腹服之，率以三匕為節，
須得吐利者，須一度多服三匕以上，令人大吐利，終不傷人，若覺煩熱數數飲冷水，
若至他方異域不伏水土，到即服之得一升，百事不懼，鹽能補虛去冷熱，
若有宿食不消變成霍亂，一服即差。
千金翼方卷第十九

























1=標題= 千金翼方卷第二十
雜病下

2=標題= 備急第一（方二十七首  論一首）
阿魏藥主一切尸疰惡氣療人，有親近死，屍惡氣入腹，終身不愈，遂至死亡，
醫所不療，亦主一切疰神效方。阿魏藥（參兩碎之如麻子大）右壹味，
以餫飩麵裹半兩熟煮吞之日三服之，服滿二七日汞差，忌五辛油麵生冷酢滑，
以酒服之即差。玉壺圓主萬病皆用之。雄黃（貳兩）、八角附子（貳兩炮）、
藜蘆（貳兩）、丹砂（貳兩）、礜石（貳兩燒）、巴豆仁（貳兩去皮）。
右陸味，以王相日童子齋戒天晴明時合先擣巴豆三千杵，次內礜石又三千杵，
次內藜蘆又三千杵，次內雄黃又三千杵，次內丹砂又三千杵，次內附子又三千杵，
次內白蜜又三千杵，訖，更治萬杵，佳，無丹砂用真朱肆兩代之，每內藥即下少蜜，
恐藥飛揚，盛蜜器中封之勿洩氣，安清淨處，大人圓如小豆許，服藥下病者宿勿食，
旦服二圓，不知者，煖粥飲發之，在膈上者吐，膈下者利，或但噫氣而已，即愈，
一切萬病量之不過壹圓二圓莫不悉愈，必以王相天晴明日合之大有神驗，
若非此日合之極不中用徒事苦耳。倉公散主萬病方。礬石（燒）、皂莢（炙去皮子）、
雄黃（研）、藜蘆（熬）。右肆味，等分為散，主卒鬼打鬼排鬼剌心腹痛，吐下血便，
死不知人，及臥魘齧腳踵不覺者，諸惡毒氣病，取藥如大豆，內竹管中，吹鼻得嚏，
則氣通便活，未嚏更吹之，以嚏為度。備急圓主暴病脹滿方   大黃、乾薑、
巴豆（去皮心熬）。右參味，等分，先擣大黃乾薑下篩研巴豆如脂，
內散中合擣一千杵，即用之，蜜和為圓亦佳，蜜器貯之勿令歇，主心腹暴病，
若中惡客忤心腹脹滿剌痛口噤氣急停屍卒死者，以水若酒服大豆許三四枚，
捧頭起令得下喉，須臾不差，更服三枚，腹中轉鳴得吐利，即差。千金圓主百鬼病，
風注，夢與神交通，邪病腹脹，惡腫氣卒中忤方。礜石（貳兩燒）、
附子（貳兩炮去皮）、雄黃（貳兩）、真朱（貳兩）、巴豆仁（貳兩）、
藜蘆（貳兩）、蜈蚣（貳枚炙）、麝香（半兩）、犀角（參分）。右玖味，擣參千杵，
每一服二圓如小豆，不知，至參圓，五更一點服，至日中解，解乃食白米粥，
忌熱食酒肉，五辛一切皆忌之。真珠附著散主諸風鬼注毒氣貓鬼所著方
真珠、雄黃、丹砂（各半兩）、乾薑（壹兩）、蜈蚣（壹枚炙）、桂心（壹兩）、
天雄（半兩炮）、莽草（半兩）、細辛（壹兩）、蜀椒（半兩汗去目閉口者）。
右壹拾味為散，酒服方寸匕，日再。大附著散主一切蜚尸鬼注，風痺，
百處痛如針刀剌痛，嘔逆澼飲，五勞七傷萬病方。附子（柒分炮去皮）、
烏頭（柒分炮去皮）、蜈蚣（貳枚炙）、芫青（八分）、雄黃（柒分）、
朱砂（柒分）、乾薑（柒分）、細辛（柒分）、蜥蜴（貳枚）、人參（柒分）、
莽草（柒分）、鬼臼（柒分）。右壹拾貳味，擣散酒服半錢匕，日再。
太一神明陷冰圓主諸病，破積聚，心下脹滿，寒熱鬼疰，長病欬逆唾噫辟除眾惡，
殺鬼逐邪氣，鬼擊客忤，中惡中結氣，咽中閉塞．有進有退，繞臍絞痛，
惻惻隨上下按之挑手，心中慍慍如有蟲狀毒疰相染滅門方。雄黃（貳兩）、
芫青（五枚）、桂心（貳兩）、真珠（壹兩半）、麝香（壹兩）、
附子（壹兩半炮去皮）、烏頭（八枚炮去皮）、犀角（壹兩）、鬼臼（壹兩）、
巴豆仁（壹分）、蜈蚣（壹枚炙）、人參（壹兩）、杏仁（參拾枚去尖皮兩仁熬）、
射罔（壹兩）、丹砂（貳兩）、蜥蜴（壹枚）、斑貓（柒枚去翅足熬）、
當歸（貳兩）、藜蘆（壹兩）、大黃（貳兩）、礜石（貳兩燒）、樗雞（柒枚）、
地膽（柒枚）、牛黃（壹兩）。右貳拾肆味，擣末，蜜為圓，擣三萬杵，圓如小豆，
先食，服二圓，日再服，不知，稍稍加，以藥二圓著門上令眾惡不近，
傷寒服之無不即愈，若至病家及視病人，夜行獨宿，服二圓，眾邪不近，亦可佩之。
蜥蝪圓主癥堅水腫，蜚尸遁尸寒尸喪尸尸注，骨血相注，惡氣鬼忤，蛄毒邪氣，
往來夢寤存亡，流飲結積，虎狼所嚙，猘犬所咬，鳩毒入人五藏，服藥殺其毒，即消，
婦人邪鬼忤之，亦能遣之方。蜥蜴（貳枚）、蜈蚣（貳枚炙）、地膽（五十枚）、
蟲（參拾枚熬）、杏仁（參拾枚去尖皮雙仁）、蜣蜋（拾肆枚炙）、
蟲（參拾枚去翅足熬）、朴消（柒分）、澤瀉（半兩）、芍藥（伍分）、
虎骨（壹兩半炙）、甘草（壹兩炙）、桃奴（半兩）、犀角（半兩）、
巴豆仁（柒分）、鬼督郵（半兩）、赤桑雞（半兩）、乾薑（壹兩）、
款冬花（參分）、甘遂（五分）。右貳拾味，治巴豆杏仁如膏，內藥末，
研調下蜜擣二萬杵，圓如麻子，未食，服三圓，日壹，不下加之，不取吐下者壹圓，
日壹，有人風冷注癖堅二十年，亦得愈。金芳散主鬼注風邪鬼語尸注，或在腰脊，
流無常處，不喜見人，意志不定，面目脫色，目赤鼻張，脣乾甲黃等並治之方。
蜈蚣（壹枚炙）、人參（壹兩）、蜣蜋（柒枚炙）、雄黃（壹分）、
徐長卿（拾肆枚）、蜥蜴（壹枚）、桔梗（參分）、鐵精（參分）、桂心（壹兩）、
鬼臼（半兩）、金牙（壹分燒）、野葛（壹分）、附子（壹枚炮去皮）、
毒公（參枚）、芎藭（半兩）、石長生（半兩）、椒目（半兩）、大黃（壹分）、
甘草（壹分炙）、芫菁（拾肆枚）、鬼督郵（半兩）、蜂房（壹分熬）、
曾青（壹分）、真珠（壹）、蛇脫皮（壹分熬）、丹砂（壹分）、
烏頭（半兩炮去皮）、狼毒（半兩）、斑貓（肆枚熬）、石膏（伍分）、
茹（壹分）、蕪荑（半兩）、鬼前（半兩）、藜蘆（半兩）、狸骨（壹分）、
雷丸（半兩）、狼牙（壹兩）、乾漆（壹分熬）、亭長、貝母（壹分）、
凝水石（伍分）、牛黃（壹兩）、胡鷰屎（壹兩）、甲（半兩炙）、滑石（半兩）。
右肆拾伍味，為散，酒服一刀圭，日再，稍加，如有蟲皆隨大小便出矣。
大金牙散主南方百毒，瘴氣疫毒，腳弱腫痛，濕痺風邪鬼疰。
金牙（燒）、雄黃、丹砂、龍膽、防風、玉支、大黃、曾青、茯苓、桂心、松脂、
乾薑、烏頭（炮去皮）、斑貓（去翅足熬）、亭長、細辛、消石、野葛、大戟、
商陸、蛇脫（熬）、芫青、鸛骨、芫花、附子（炮去皮）、寒水石、人參、貫眾、
龍骨、蜀椒（汗去目閉口者）、露蜂房（熬）、巴豆（去皮心）、蜥蜴、
蜈蚣（炙）、礜石（燒）、天雄、狸骨（炙）、石膽、莽草。右參拾玖味，
各等分為散，以絳囊佩帶之，男左女右，未食以漿水或酒隨意服一刀圭，以知為度。
小金牙散主南方瘴氣疫毒腳弱風邪鬼注方
金牙（伍分燒）、女萎（參分）、莽草（參分）、乾薑、桂心、天雄（炮去皮）、
細辛、萆解（各參分）、犀角（屑）、烏頭（炮去皮）、麝香、虎杖、黃芩、
雄黃、朱砂、蜀椒（半兩汗去目閉口者）、黃連（壹兩）、牛黃（壹分）、
蜈蚣（一枚柒寸者炙）。右壹拾玖味，為散訖，內牛黃麝香更擣三千杵，
溫酒服壹錢匕，日三夜二，以知為度，帶之辟不祥，
弔喪問病皆塞鼻良（一方用由跋無虎杖）。
又大金牙散方所主與前方同傳屍骨蒸病家合，佳。金牙（貳兩燒）、大黃（壹兩）、
甲（壹兩炙）、梔子仁（壹兩）、鬼督郵（壹兩）、鼉甲（壹兩炙壹作龜甲）、
桃白皮（壹兩）、銅鏡鼻（壹兩）、乾漆（壹兩熬）、桂心（半兩）、芍藥（半兩）、
射干（半兩）、升麻（半兩）、徐長卿（參分）、鳶尾（半兩）、由跋（參分）、
蜂房（半兩熬）、細辛（半兩）、乾薑（半兩）、芒消（半兩）、莽草（半兩）、
龍膽、狼牙、雄黃、真珠（各參分）、白朮（一兩半）、射罔（壹分）、
羚羊角（半兩屑）、馬目毒公（半兩）、犀角（半兩屑）、甘草（半兩炙）、
狼毒（半兩）、蜋（柒枚炙）、地膽（柒枚）、樗雞（柒枚）、芫青（柒枚）、
雷丸（柒分）、龍牙（壹兩半）、杏仁（壹兩半去尖皮雙人熬）、
巴豆（拾肆枚去皮心）、桃奴（拾肆枚）、鐵精（壹合）、赤小豆（壹合）、
烏梅（柒枚）、胡鷰屎（一兩半）、鸛骨（貳兩）、石膏（貳兩）、蛇脫（壹尺熬）、
斑貓（柒分）、活草子（壹兩半）。右伍拾味為散，酒服壹刀圭，加至兩刀圭，
日三夜一，以知為度，絳囊盛帶之，男左女右一方寸匕，
省病問孝夜行塗中晨昏霧露亦如此，密封勿洩氣，清齋七日，合之一一如法，
童子沐浴寂靜無人處合，勿令人知之，買藥勿爭價。太一神明圓主腹中癥瘕積聚支滿，
寒熱鬼疰，長病欬逆吐血，殺鬼邪氣，蠱注，中結氣，咽中如有物，宿食久寒方。
雄黃（肆兩）、真珠（貳兩）、丹砂（貳兩）、藜蘆（壹兩半）、
附子（壹兩半去皮炮）、斑貓（貳拾枚熬）、杏仁（八十枚去尖皮雙人熬）、
地膽（貳柒枚）、礬石（一兩燒）、赤足蜈蚣（貳枚炙）、巴豆（柒拾枚去皮心）、
鬼臼（參兩）、特生礜石（五兩燒）。
右壹拾參味，下篩咀，礜石令如麥大，桑白皮如錢大拾肆枚，
令於鐵器中熬桑白皮焦黑，止，擣二千杵，內丹砂雄黃諸藥，合擣四千杵，
白蜜和為圓服如小豆大，縱不知病進退，遶臍相逐上下不定，按之挑手，
心中溫溫如有蟲者，病走皮中，相次即取壹圓摩病上，急挼手下皮青，不青當白黑，
若有赤，病死皮中也，右為蜂蛇所中，中惡服壹圓，一圓著瘡中，若不知，
更加至參圓，卒得飛尸腹中切痛，服三圓，破壹圓傅瘡上即愈，夜夢寤驚恐問病臨喪，
服一圓，漬壹圓塗之，止惡邪氣不敢近人，卒中鬼魅狂言妄語，一圓塗其上，
壹圓塗人中即愈，鬼魅逐人，以壹圓塗門戶上，鬼不敢前，蠱毒病一宿勿食，
明旦服一圓，不知增至二圓至三圓，以知為度，癥結宿物勿食，服四圓但欲癥消，
服一圓，日三，病下如雞子白，或下蛇蟲，下後以肥肉精作羹，補之，
狐鳴以壹圓向擲之，狐即於其處死，神秘不妄傳。桔梗圓主諸注萬病，
毒注鬼注食注冷注淡飲宿食不消，并酒澼方。藜蘆（貳兩熬）、
皂莢（貳兩炙去皮子）、巴豆仁（貳兩熬）、桔梗（貳兩）、附子（貳兩炮去皮）。
右五味，末之，蜜和擣萬杵，欲服，宿勿食，旦服兩圓如梧子，仰臥勿眠，至食時，
若膈上吐，膈下利，去惡物如科斗蝦子，或長壹尺貳尺，下後大虛，作羹補之，
三四日將養，病不盡，更服如初。
十疰圓主十種注氣注勞注鬼注冷注生人注死注尸注水注食注土注等方。雄黃（壹兩）、
人參（壹兩）、甘草（壹兩炙）、本（壹兩）、巴豆（一兩去皮心熬）、
桔梗（壹兩）、附子（壹兩炮去皮）、皂莢（壹兩炙去皮子）、蜀椒（壹兩汗）、
麥門冬（一兩去心）。右壹拾味，末之，蜜和，空腹服壹圓如小豆大日貳，稍加，
以知為度，極效。大麝香圓主鬼注飛尸萬病方
生麝香（半兩）、牛黃（半兩）、蜈蚣（壹枚炙）、丹砂（半兩）、
雄黃（壹兩）、巴豆仁（伍拾枚去心熬）、杏仁（伍拾枚去尖皮雙仁熬）、
桂心（半兩）、地膽（柒枚）、芫青（柒枚）、亭長（柒枚）、蜥蜴（壹枚）、
獺肝（半兩炙）、大黃（半兩）、犀角（半兩屑）、礜石（半兩燒）、
細辛（半兩）、藜蘆（半兩）、斑貓（柒枚去翅足熬）、鬼臼、礬石（燒）、
附子（炮去皮）、真珠（各半兩）。
右貳拾參味，擣為末，蜜和擣三千杵，飲服如小豆壹圓，日二蛇蜂蝎所中，
以摩之，愈（一方地膽作蚺蛇膽）。蜈蚣湯主惡注邪氣，往來心痛徹背，
或走入皮膚，移動不定，苦熱，四肢煩疼，贏乏短氣方。
蜈蚣（壹枚炙）、牛黃（壹分）、大黃（參分）、丹砂（參分）、細辛（壹兩）、
鬼臼（壹兩）、黃芩（半兩）、當歸（壹兩）、桂心（壹兩）、人參（參分）、
麝香（壹分）、附子（一兩炮去皮）、乾薑（壹兩）。
右壹拾參味，咀，以水壹斗煮拾壹味取參升，去滓，下牛黃香末，攪令均，
分三服。鶴骨圓主遁尸飛尸，積聚下痛連背，走無常處，或在藏，或在腹中，
或奄然而痛方。鸛脛骨（參分）、雄黃（一兩）、藜蘆（半兩）、野葛（半兩）、
莽草（壹兩）、芫菁（拾肆枚）、斑貓（拾肆枚熬）、巴豆（肆拾枚去皮心熬）、
丹砂（貳分）、牡蠣（壹兩熬）、桂心（半兩）、蜈蚣（壹枚炙）。
右壹拾貳味，擣篩蜜圓，服如小豆大貳圓（一方丹砂作丹參）。
江南度世圓主萬病，癥堅積聚，伏尸長病寒熱注氣流行皮中，久病著，肌肉枯盡，
四肢煩熱，嘔逆不食，傷寒時氣，惡注忤，口噤不開心痛方。
麝香（壹兩）、細辛（貳兩）、大黃（壹兩）、甘草（貳兩炙）、
蜀椒（參兩汗去目閉口者）、紫菀（壹兩半）、人參（貳兩）、乾薑（壹兩）、
茯苓（貳兩）、附子（壹兩半炮去皮）、真珠（壹兩）、丹砂（壹兩）、
烏頭（半兩炮去皮）、野葛（壹兩）、牛黃（半兩）、桂心（壹兩）、
蜈蚣（貳枚炙）、雄黃（壹兩）、鬼臼（壹兩）、巴豆（陸拾枚去皮心熬）。
右貳味，擣末蜜圓，飲如小豆大貳圓，稍加至肆圓，日貳，加獺肝壹兩，大良。
大度世圓主萬病與前同方。
牛黃（壹兩）、大黃（壹兩）、雄黃（壹兩）、細辛（壹兩）、
附子（壹兩炮去皮）、真珠（壹兩）、甘草（壹兩炙）、人參（壹兩）、
射罔（壹兩）、蜀椒（壹兩汗去目閉口者）、紫菀（貳兩）、
巴豆仁（八拾枚去心熬）、乾薑（貳兩）、野葛（壹尺）、蜥蜴（壹枚）、
蜈蚣（壹枚炙）、地膽（拾伍枚）、芫青（貳拾枚）、樗雞（參拾枚）、
茯苓（壹兩）、麝香（貳兩）。
右貳拾陸味，搗末蜜圓，飲服貳圓如小豆，日貳圓，先食，後服之。
細辛散主風入五藏悶絕，常自燥痛，或風注入身，冷注鬼注飛尸惡氣腫起，或左或右，
或前或後或內或外，針炙流移，無有常處，驚悸腹脹氣滿又心頭痛，或恍惚悲懼，
不能飲食，或進或退，陰下濕癢，或大便有血，小便赤黃，房中勞極方。
附子（貳分炮去皮）、秦艽（參分）、人參（參分）、牡蠣（參分熬）、
蜀椒（參分汗去目閉口者）、乾薑（五分）、桂心（伍分）、茯苓（壹兩）、
桔梗（壹兩）、防風（壹兩半）、白朮（壹兩）、當歸（壹兩）、獨活（壹兩）、
柴胡（伍分）、黃芩（參分）、烏頭（半兩炮去皮）、甘草（參分炙）、
麻黃（參分去節）、芎藭（三分）、石南（半兩）、莽草（半兩）、
牛膝（半兩）、天雄（半兩炮去皮）、栝樓（半兩）、杜仲（半兩炙）、
細辛（貳分）。
右貳拾陸味，擣篩為散，仍別秤之合和也，旦以清酒服伍分匕訖，如行十里勢欲歇，
更飲酒五合，佳。芥子薄主遁尸飛尸，又主暴風毒腫，流入四肢頭面諸風方。
芥子（壹升蒸熟）右壹味，擣下篩，以黃丹貳兩攪之，分作兩處布袋盛之，
更蒸使熱，以薄痛處，當更迭蒸袋，常使熱薄之，如此三五度即定。
太一備急散主卒中惡客忤，五尸入腹，鬼剌鬼排，及中蠱毒注，吐血下血，
及心腹卒痛，腹滿寒熱毒病六七日方。
雄黃（貳兩）、丹砂（壹兩）、桂心（壹分）、藜蘆（柒銖）、
附子（伍分炮去皮）、蜀椒（半兩汗去目閉口者）、野葛（貳十壹銖）、
芫花（拾銖）、巴豆仁（參拾五去心熬）。
右玖味，惟巴豆別治如脂，餘下篩，以巴豆合和更擣之，令和調，
器中貯之密封勿洩氣，有急疾，水服錢五匕，可加至半錢匕，老小半之，
病在頭當鼻，在膈上吐，在膈下利，在四肢當汗出，此所謂如湯沃雪，手下皆驗，
秘之千金非賢勿傳也。治暴心痛面無色欲死方   以布裹鹽如彈子，燒令赤，置酒中消，
服之即愈。還魂湯主卒忤鬼擊飛尸，諸奄忽氣無復覺，或巳死口噤，拗口不開，
去齒下湯，湯入口活不下者，分病人髮左右捉踏肩，引之藥下，復增取盡壹升，
須臾立蘇方。麻黃（肆兩去節）、桂心（貳兩）、甘草（壹兩炙）、
杏仁（柒拾枚去尖皮雙仁）。
右肆味，咀，以水捌升煮取三升，分參服。治卒中鬼擊，及刀兵所傷，
血漏腹中不出，煩滿欲絕方。雄黃粉以酒服壹刀圭，日參，血化為水。
論曰，凡諸大備急丸散等藥，合和時日，天晴明四，時王相日合之，
又須清齋不得污穢於清淨處，不令一切雜人貓犬六畜及諸不完具人女人等見，
則藥無靈驗不可具言，若不能如法則必不須合之，徒棄財力用之與朽木不殊，
余以武德中合玉壺丸時值天陰其藥成訖，後卒不中用終棄之，此等多是上古仙聖，
慰苦厄人，遂造此方以救之，皆云買藥不可爭價，當知其深意云爾。

2=標題= 蠱毒第二（論一首   方七首  炙法一首）
論曰，亦有以蠱涎合作蠱藥著食飲中與人者，惟此一種令人積年乃死。
治人中蠱，人有行蠱毒以病人者，若服藥知蠱主姓名，當使呼喚將去方。
凡中蠱之狀，令人心腹切痛如物嚙，或吐血下血，不急治食人五藏盡則死，
驗之法，唾至水中沈者是也，取敗鼓皮燒作末，水服方寸匕，須臾自呼蠱主姓名，
可語令知則愈矣。治人有中蠱毒腹內堅如石，面目青黃，小便淋瀝，變狀無常方。
牡羊皮（方廣伍寸）、犀角（壹兩屑）、芍藥（壹兩）、黃連（壹兩）、
梔子（柒枚擘）、蘘荷（肆兩半）、牡丹皮（一兩）。
右柒味，咀，以水五升，煮取一升半，分三服。
治蠱毒方   槲木北陰白皮一大握，長五寸以水參升煮取一升，空腹服之即吐出。
又方  燒蝟皮灰以水服方寸匕，差。又方   槲木北陰白皮、桃根、蝟皮灰、亂髮灰、
生麻子汁。右伍味，先以水濃煮槲皮桃根取汁壹升，和麻子汁著灰等一方寸匕，
令病人少食訖，服一大升，行百炙，須臾著盆吐出水中，以雞翎擿吐水盆中，
當有如牛涎犢胎及諸蠱形並出，即愈。治貓鬼方   燒臘月死貓兒頭作灰末，
以井華水服一錢匕，日一，立差大驗。治貓鬼方   相思子（壹枚）、
巴豆（壹枚去皮）、萆麻子（壹枚）、朱砂（半兩）、峭粉（參分）。
右伍味，擣作末，以蜜蠟和為圓，帶之即不著人，先著者，酒服麻子大一枚，良。
又方    多炙所痛處千壯，自然走去，甚妙。

2=標題= 藥毒第三（方一十二首）
野葛毒方
雞子一枚打破併吞之須臾吐野葛。又方  煮甘草汁冷飲之。又方  服雞屎汁。
解諸藥毒雞腸散方   雞腸草（參分）、薺苨、升麻（各壹兩）、藍子（壹合）、
坌土（壹分）、芍藥、當歸、甘草（各貳分炙）。右捌味，擣篩為散，水服方寸匕，
多飲水為佳，若蜂蛇等眾毒蟲所螫上血出，著藥如小豆許於瘡中，藥箭所中，
削竹如釵股長一尺五寸，以綿纏繞水沾令濕，取藥內瘡中，
瘡深淺令至底止有好血出，即休也，若服藥有毒，水服方寸匕，毒解病愈。
野葛毒口噤方 取青竹去兩節注臍上，內冷水注中，暖即易之，立活，忌酒，數易水。
一切諸毒方   甘草（三兩）、梁米粉（一合）、蜜（半兩）。
右壹味，以水伍升煮取貳升，內粉一合更煎，又內蜜火兩，服七合，須臾更服之。
釣吻眾毒困欲死面青口噤逆冷身痺方   薺苨（八兩）
右壹味，以水陸升，煮取參升，冷如人肌服伍合，日參服，夜伍服。
又方  煮桂汁飲之。又方  煮藍汁飲之。凡六畜五藏著草自動搖，得諸醋鹽不變色，
及墮地不汗又與犬不食者，皆有毒殺人。凡食飲有毒者，澆地地墳起者，殺人。
凡肉汁在器中蓋密氣不洩者，皆殺人。凡脯肉熟肉皆不用深藏，密不洩氣，殺人。
若中此毒者，皆大糞灰水服方寸匕，良。治惡毒藥方 狗舌草（壹把去兩頭）右壹味，
以水伍升銅器中煮取汁，搜麵作粥食之。孳毒不止解煩方   甘草（貳兩）、
梁米粉（壹升）、蜜（肆兩）。右參味，以水參升煮甘草，取貳升，去滓，歇大熱，
內粉湯中攪令調，內白蜜煎令熟如薄粥，適寒溫，飲壹升。

2=標題= 從高墮下第四（方一十一首）
膠艾湯主男子絕傷，或從高墮下，傷損五藏，微者唾血，
甚者吐血及金瘡傷經內絕者方。阿膠（炙）、艾葉（熬）、芍藥、乾地黃（各參兩）、
當歸、乾薑、芎藭、甘草（炙各貳兩）。右捌味，咀，以水捌升，煮取三升，去滓，
內膠令洋，分再服。
羸人三服此湯正主婦人產後及崩中傷下血多虛喘欲死腹痛下血不止者服之良
（千金一方只四味）。墜馬及樹崩血腹滿短氣方 大豆（伍升）右壹味，以水一斗，
煮取二升一半，一服令盡，
劇者不過三作之（千金云治人墜落車馬心腹積血唾吐血無數）。
治落馬墮車及諸踠折臂腳痛不止方 芎藭（壹兩半熬）、澤蘭（壹分）、
蜀椒（去目及閉口者汗）、當歸、桂心、附子（炮去皮各半兩）、甘草（參兩炙）。
右柒味，微熬令香，擣篩為散，酒服方寸匕，日三，凡是傷至骨皆服之，十日愈，
小兒傷損亦同。
又方  黃耆、芍藥（各參兩）、蜀椒（壹合去目及閉口者汗）、烏頭（半兩去皮炮）、
大黃（壹兩）、當歸、附子（炮去皮）、乾薑、桂心、續斷、乾地黃、
通草（各貳兩）。右壹拾貳味，擣篩為散，先食訖，溫酒服一方寸匕，日三。
生地黃湯主因損小便血出方   生地黃（八兩）、柏葉（壹把）、黃芩、阿膠（炙）、
甘草（炙各壹兩）。右伍味，咀，以水七升，煮取三升，去滓，內膠取二升五合，
分三服。治瘀血腹中，奧瘀不出，滿痛短氣，大小便不通方。
荊芥（半兩）、大黃、芎藭（各參兩）、蟲（參拾枚熬）、桂心、當歸、
甘草（炙各貳兩）、蒲黃（伍兩）、桃仁（肆拾枚去皮尖及雙仁者）。
右玖味，咀以水一斗，煮取三升，分三服。治折踠瘀血蒲黃散方 蒲黃（壹升）、
當歸（貳兩）。右貳味，擣篩為散，酒服方寸匕，日三，先食訖，服之。
又方   蟲（去足翅熬）、牡丹皮（等分）。右貳味，擣篩為散，酒服方寸匕，
血化為水。又方  菴草汁服之，亦可散服之，日三。又方   大麻根若葉
右壹味，擣取汁數升，飲之即下氣通蘇息，無青者，
乾者煮汁亦得（千金云治踠折骨痛不可忍并主瘀血心腹脹滿短氣）。
又方  茅根切擣絞取汁溫和酒服一升，日三，食。

2=標題= 金瘡第五（方六十二首）
金瘡止血散方
釣樟根（參兩）、當歸、芎藭、乾地黃、續斷（各壹兩）、鹿茸（半兩炙）、
龍骨（貳兩）。
右柒味，擣篩為散，以傅血即止酒服一錢匕，日伍，夜三。
治金瘡箭在肉中不出方   白歛、半夏（洗去滑各參兩）。
右貳味，擣篩為散，水服方寸匕，日三，淺者十日出深者二十日出，終不住肉中，
效。金瘡腸出令入方   石（燒）、滑石（各參兩）。右貳味，擣細篩為散，
白飲服方寸匕，日五，夜二，三日當入。治刀斧所傷及冷瘡牛領馬鞍瘡方
續斷、松脂（各壹兩）、鹿角、牛骨（腐者）、亂髮（燒各貳兩）。
右伍味，擣篩細為散，以豬脂半斤并松脂合煎令和，下鐺於地內藥，
攪令冷凝用之，瘡有汁，散傅之。金瘡煩悶方   白芷、芎藭、甘草（炙各貳兩）。
右參味，熬令變色，擣篩為散，水服方寸匕日五，夜二。
消石散主金瘡先有石發煩悶欲死大小便不通方
消石、寒水石、栝樓、澤瀉、白歛、芍藥（各壹兩）。
右陸，篩為散，水服方寸匕，日三，夜一，稍加之，以通為度。
琥珀散主弓弩所中悶絕無所識方   琥珀 右壹味，隨多少擣篩為散，以童男小便服之，
不過三服，差。弩筋散主弓弩所中筋急不得屈伸方
故敗弩筋（五分燒作灰）、秦膠（伍分）、杜仲（半兩炙）、大棗（參枚）、
乾地黃（貳兩半）、附子（炮去皮）、當歸（各壹兩）。
右柒味，擣篩為散，以溫酒服一方寸匕，日三，稍加至二匕，以知為度。
續斷散主金瘡筋骨續絕方   續斷（參兩半）、芎藭、蓯蓉、當歸（各壹兩半）、
細辛（半兩）、附子（炮去皮）、乾薑、蜀椒（汗去目閉口者）、桂心（各參分）、
蛇銜草、乾地黃（各貳兩）、芍藥、人參、甘草（炙各壹兩）。右壹拾肆味，
擣篩為散，酒服方寸匕，日三，夜一（千金有地榆古今錄驗又有杜蘅）。
藍子散主金瘡中藥箭解毒方   藍子（伍合）、升麻（八兩）、甘草（炙各肆兩）、
王不留行（各肆兩）。右肆味，擣篩為散，水服二方寸匕，日三，夜二，
水和方寸匕如泥，塗瘡上，乾易，毒即解。澤蘭散主金瘡內塞方   澤蘭、防風、
石膏、乾薑、蜀椒（去目閉口者汗）、附子（炮去皮）、細辛、辛夷、芎藭、
當歸（各半兩）、甘草（壹兩炙）。右壹拾壹味，擣篩為散，酒服方寸匕日三，夜一，
膿多倍甘草，渴加栝樓半兩，煩熱加黃芩半兩，腹滿短氣加厚朴三分，
瘡中瘀血更加辛夷半兩。蒲黃散主被打腹中有瘀血方 蒲黃（壹升）、當歸、
桂心（各貳兩）。右參味，擣篩為散，酒服方寸匕，日三，夜一。
甘菊膏主金瘡癰疽止痛生肉方   甘菊花、防風、大戟、黃芩、芎藭、
甘草（各壹兩）、芍藥、細辛、黃耆、蜀椒（去目閉口者汗）、大黃、
杜仲（各半兩炙）、生地黃（肆兩）。右壹拾參味，擣篩，
以臘月豬膏肆升煎五上五下，芍藥色黃，膏成，綿布絞去滓，傅瘡上，日三。
桃仁湯主金瘡瘀血方   桃仁（五拾枚去皮尖及雙仁）、水蛭（熬各參拾枚）。
右伍味，切，以酒水各伍升，煮取貳升，服一合，日三服，明日五更壹服。
馬蹄散主被打腹中瘀血方
白馬蹄（燒令煙盡）右壹味，擣篩為散，酒服方寸匕，日三，夜一，
亦主女人病血消之為水。金瘡內漏方 還自取瘡中血著杯中水和，盡服愈。
金瘡腹中有瘀血二物湯方   大麻仁（參升）、蔥白（貳柒枚）。
右藥，使數人各擣令熟著玖升水中煮取半，頓服之，若血去不盡腹中有膿血，
更令服之，當吐膿血耳。金瘡內漏血不出方 牡丹 右壹味，為散，服三指攝，
五日尿出血。治金瘡因房驚瘡方 燒婦人禈襠作灰傅之。金瘡方 取馬鞭草擣篩，
薄瘡一宿，都差，冬用乾葉末。麥門冬散主金瘡乳癰諸腫煩滿方。
麥門冬（去心）、石膏（研）、柏子仁、甘草（炙各半兩）、桂心（壹分）。
右伍味，擣篩為散，酸漿和服方寸匕，日三，夜一，煩滿氣上脹逆，長服之，佳。
治金瘡出血多虛竭內補散方
蓯蓉、芍藥、當歸、芎藭、乾薑、人參、黃芩、厚朴（炙）、桑白皮、吳茱萸、
黃耆、桂心、甘草（炙各壹兩）、蜀椒（參分去目及閉口汗者）。
右壹拾肆味，擣篩為散，飲服方寸匕，日三。治金瘡煩滿方   赤小豆壹升，
以苦酒浸之，熬燥復漬之，滿三度，色黑，治服方寸匕，日三。治金瘡苦不差方
白楊木白皮熬令燥，末服方寸匕，日三服，又以末傅瘡中，即愈。
治金瘡剌痛不可忍百方不差方   蔥一把水三升煮數沸，漬瘡即止。
治金瘡煩痛大便不利方   大黃、黃芩（等分）。
右貳味，擣篩為末，鍊蜜和圓，先食，飲服如梧子七圓，日三，
金瘡以桑白皮裹令汁入瘡中，或石灰封並妙。凡金瘡出血必渴，
當忍噉燥食不得飲粥及漿，犯即血出殺人，凡白血不止，粉龍骨末於瘡止，立止。
又方  割取人見著鞋上有斷乳十枚布瘡上，立止。
又方  末雄黃傅瘡，當沸汁出即差。又方  刮具子末服壹錢匕。
又方  煮葛根食之，如食法務令多。兵瘡方擣車前汁傅之，血即止。
又方  以人精塗之，差。又方  以柳絮裹傅之，血便止。
又方  以熟艾急裹數日乃解。又方  以人尿屎相和，絞取汁飲三升，頓服令盡。
金瘡驚而堅腫劇者殺人方 擣生地黃蠐螬蟲傅之，燒瓦熨其外令溫，地黃燥則易，
瓦冷則易。凡剌在肉中不出方   牛膝根莖擣傅之即出，雖巳合猶出也。
正觀中有功臣遠征，被流失中其背上，矢入四寸，舉天下名手出之不得，
遂留在肉中，不妨行坐，而常有膿出不止，永徽元年秋，令余診看，
余為處之瞿麥丸方。瞿麥（貳兩）、雄黃（壹兩半研）、乾地黃、
王不留行（各伍分）、麻黃（去節）、茅根、敗醬、防風、雀李根皮、牛膝、大黃、
藍實、石龍芮、薔薇根皮（各兩）。右壹拾肆味，擣篩為末，鍊蜜和圓如梧子，
酒服十圓，日貳，稍稍加至貳拾圓，以知為度，忌豬魚生冷等，可直斷口味，
凡箭鏃及折剌入身中，四體皆急，當合此藥服之，令四體皆緩，緩則其鏃必自跳出，
余常教服此藥與斷肉，遂日日漸瘦，其鏃遂跳出壹寸，戴衣不得行，
因即錯卻乃得行動，已覺四體大緩，不比尋常，終冬至春，其鏃不拔自然而落，
取而量之猶得三寸半，是以身必須斷口味令瘦，肉緩剌則自出矣，故以記之。
又方  石末傅之止痛斷血。凡金瘡深，不用早合，若合則以滑石朱粉則不合，
治凡竹木剌在肉中方。以羊矢和豬脂塗之出矣。又方  鹿角末水和塗之即出。
治因風水腫方   卒剌涉水成腫，取韭并鹽擣置上，以火炙藥上，熱徹即愈。
火燒瘡方  取新牛矢承   熱塗之。又方  燒桃葉鹽和煮作湯洗之。
又方  以醬汁塗立愈。又方  桑灰水傅乾則易。又方  井底青泥塗之佳。
又方  青羊髓塗之佳（無青羊白黑羊亦得）。
治炙瘡及湯火所損晝夜啼呼不止兼減瘢方   羊脂（半兩）、豬脂（壹分）、
松脂（半兩）、蠟（壹分）。右肆味，於松明上以小銚火燒豬脂等皆消，
以盃承取汁傅之，松明是服松木節也。治炙瘡膿壞不差方。
臘月豬脂（壹斤）、薤白（拾枚）、胡粉（壹兩）。右參味，先煎薤令黃，去之，
綿裹石灰壹兩煎去之，入胡粉膏中，令調塗故帛上貼之，日三度。
又方   白蜜（壹兩）、烏賊魚骨。右貳味，擣末相和塗上三五度，差。
治火瘡方   柏白皮（半兩）、竹葉（壹兩）、甘草（貳兩）。
右參味，以豬膏壹斤煎三沸，三上三下，藥成去滓，待冷塗之（集驗有地黃肆兩）。
治漆瘡方   湯漬芒消伍兩令濃，塗乾即為，勿住。又方  取市上磨刀石槽中泥津塗之。
又方  取礬石內湯中洗之。又方  羊乳汁塗之。又方  漆姑草挼傅之。
又方  末貫眾塗之。

2=標題= 沙蝨第六（方三十一首）
治沙蝨毒方   以麝香大蒜合擣以羊脂和著小筒中帶之。
又方   雄黃、朱砂、常山（等分）。右參味五月五日午時童子合之。
又治水毒方   凡水毒中人似射工，初得之，惡寒頭微痛，目眶疼，心中煩懊，
四肢振焮腰背百節皆強，筋急兩膝疼，或吸吸而熱，但欲睡，旦醒暮劇，手足逆冷，
二三日則腹中生蟲，食人下部，肚中有瘡，不痛不癢，令人不覺，急治之，過六七日，
下部出膿潰，蟲上食五藏，熱盛煩毒，下痢不禁八九日名工不能醫救矣，覺得之，
當早視，若瘡正赤如截者為陽毒，若瘡如鱧魚齒者為陰毒，猶小緩不過二十日殺人，
欲知是中水毒，當作五六斗湯，以小蒜五升咀，投湯中，消息勿令大熱，去滓，
以浴，若身體發赤斑文者，則非他病也。水毒方   擣蒼耳取汁服一升，
以綿沾汁滓導下部中，日三。又方  取蓼一把擣，取汁服一升，不過三服。
又方  取藍一把擣，水解以洗面目身令遍。
又方   取大苺根末飲之，并導下部，生蟲者用汁，夏月常多此藥屑入水浴，
以方寸匕投水上流，無所畏，又辟射工，凡洗浴以少許投水盆中，即無復毒也。
蠼尿瘡方   取茱萸東引根土以醋和塗。又方 燒鹿角末和醋傅上，已有瘡汁出者，
燒道邊故蒲席傅之，瘡表裏相當一名浸，取豬牙車骨年久者，搥破燒令脂出，
熱塗之。蠼瘡方   取小豆未醋和塗之乾即易，小兒以水和。
又方 取棟木枝若皮燒灰傅上，乾者膏和亦治小兒禿及諸惡瘡。
又方   取槐白皮半斤切，醋浸半日去痂洗之，日五六。
狐尿剌方   凡諸螗蜋之類，盛暑之時多有孕育，著諸物上，必有精汁，
其汁乾久則有毒，人手觸之不王相之間，則成其疾，名曰狐尿剌，日夜磣痛，
不識眠睡，百方治之不差，但取僕公英莖葉根中斷之，取白汁塗之，令厚壹分，
塗即差，神驗。凡熱傷瘡及狐尿，刺腫痛不可忍，并風寒者，
皆馬屎若生桑木趣得煙多熏之，汁出即愈。
惡剌方   五月蔓菁子擣末和烏牛乳封之，無，即凡牛乳亦得。
又方  取野狐矢燒灰，臘月豬膏和封孔上。又方  取桑灰汁熱漬冷即易。
又方  以針砂和膠清塗之。又方   取故鞋網如棗大，婦人中衣有血者如手掌大，
到勾棘針二七枚，三味合燒作灰，以臘月豬膏和塗之，蟲出。
又方   蔓青子（伍升）右壹味，微熬末研，小兒尿壹升合內瘡口中，周回厚一寸，
以煻火燒一升，投內瘡於中漬之，立愈。又方  煮槐白皮取湯漬之。
又方  以苦瓠煮作湯漬之。又方  取五月五日蛇皮燒灰，臘月豬膏，和傅之。
又方  取故鞍韉旃燒灰，臘月豬膏和封之蟲出。又方  取樗根白皮，切一升，
泔漬煮三沸，內孔中，亦可漬之。肉剌方  割頭令血出，內鈆丹如米許，暴之。
又方  以刀割卻，以好墨塗遍，差。狗方   即以冷水洗瘡任血出勿止之，
水下血斷以帛裏即愈。蛇嚙方  以人屎厚塗以帛裏縳，登時毒消。
蛇毒方  重臺末唾和封，差，大驗。蛇蜂毒方   取瓦子摩其上唾二七訖，
然後拋瓦子卻安舊處。

2=標題= 癭病第七（方九首）
治五癭方   取鹿厭酒漬令沒，火炙乾，內於酒中，更炙令香，含咽汁，味盡更易，
盡十具，即愈。又方   小麥麵（壹斤）、特生礜石（十兩燒）、海藻（壹斤）。
右參味，取三年酢一升漬小麥麵暴乾，更浸令酢盡各擣為散，每服兩方寸匕，
日四五服，藥含乃咽之，忌薑辛豬魚生菜辛菜，吹火讀誦及大語用氣。
又方   昆布（參兩）、海蛤（貳兩）、松蘿（貳兩）、海藻（參兩）、白歛（貳兩）、
通草（貳兩）、桂心（貳兩）。右柒味，擣為散每以酒服方寸匕，日三服。
又方   小麥（壹升醋壹升夜浸晝暴）、昆布（洗各貳兩）、海藻（洗）。
右參味，擣為散，食後飲服方寸匕日三以差為度。
又方   昆布（壹兩）、海藻（壹兩）、海蛤（貳兩）、半夏（壹兩洗）、
細辛（壹兩）、土瓜（壹兩）、松蘿（壹兩）、通草（貳兩）、白歛（貳兩）、
龍膽（貳兩）。右壹拾味，擣篩酒服方寸匕，日再，不得作生活勞動也。
又方   昆布（貳兩）右壹味，切如指大，酢漬含咽，汁盡，愈。
又方   海藻（壹斤）、小麥麵（壹升）。
右貳味，以三年酢一升以溲麵末暴乾，往反令酢，盡合擣散酒服方寸匕，日三，
忌怒。陷散主二十三十年癭瘤及骨瘤石瘤肉瘤膿瘤血瘤，或大如杯盂，十年不差，
致有漏潰，令人骨消肉盡，或堅或軟或潰，令人驚惕寐臥不安，體中掣縮，
愈而復發治之方（千金云陷腫散）。
烏賊魚骨（壹分）、白石英（半兩）、石硫黃（壹分）、紫石英（半兩）、
鍾乳（半兩粉）、乾薑（壹兩）、丹參（參分）、琥珀（壹兩）、大黃（壹兩）、
蜀附子（壹兩炮去皮）。
右壹拾味，擣為散，貯以韋囊勿令洩氣，若瘡濕即傅，無汁者以豬膏和傅之，
日三四以乾為度，若汁不盡者至五劑十劑止，勿惜意不作也，著藥令人不疼痛，
若不消加芒消二兩益佳（千金有胡燕屎壹兩）。
治癭方   昌蒲（貳兩）、海蛤（壹兩）、白歛（壹兩）、續斷（壹兩）、
海藻（壹兩）、松蘿（壹兩）、桂心（壹兩）、蜀椒（壹兩汗去目閉口者）、
羊黶（貳百枚炙）、神麴（參兩）、半夏（壹兩洗）、倒挂草（壹兩）。
右壹拾貳味，各擣下篩以醬清牛羊髓脂丸之，一服三丸如梧子，日一服。

2=標題= 陰病第八（方一十四首）
治丈夫陰下癢濕方   以甘草一尺水五升煮洗之（生用）。
又方    以蒲黃粉之不過三   治丈夫陰腫大如斗核中痛方
雄黃（壹兩研粉）、礜石（貳兩研）、甘草（壹尺生用）。
右參味，以水壹斗，煮取二升洗之，神良。治丈夫陰頭癰腫師，所不能醫方。
甲（壹枚）右壹味，燒焦末之，以雞子白和傅之。
治丈夫陰頭生瘡如石堅大者方   刀割虎牙及豬牙末，豬脂煎令變色，去滓，日三塗之。
又方    烏賊魚骨末，粉之良。治精瘡方   丈夫在陰頭節下，女人在玉門內，
似甘瘡作臼蝕之大痛，其甘即不痛，以銀釵纏臘月豬脂，熏黃火上煖，
以釵烙瘡上令熟，取乾槐枝塗之，以麝香傅瘡上令香，黃礬青礬末傅之，
小便後即傅之，不過三度。治男女卒陰中生瘡癢濕方
黃連、梔子（各貳兩）、甘草（壹兩）、蛇子（二分）、黃蘗（壹兩）。
右伍味，下篩粉之，乾者以豬脂和塗上，深者裏內中，日三。
治下部痛癢生瘡槐皮膏方
槐白皮（伍兩）、赤小豆（一小合）、白芷（貳兩）、楝實（伍拾枚）、
桃仁（伍拾枚去皮尖雙仁）、甘草（貳兩生）、當歸（貳兩）。
右柒味，切，以苦酒一宿，旦以豬膏一升，微火煎白芷黃即成，去滓，摩上，
日再，井內下部中三寸，差。治陰莖頭瘡方   當歸（參分）、黃連（半兩）、
桃仁（貳兩去皮雙仁）、小豆（壹分）、槐子（半兩）。右伍味作末，粉瘡上，日三。
治陰頭生瘡方   蜜煎甘草塗之即差，大良效。
治陰瘡黃汁出方   煮黃蘗汁冷漬傅蛇黃連末極效。
又方   桃仁二七枚，熬令黃去皮尖雙仁，末之，酒服良。
又方   生地黃一把并葉擣取汁，飲之良。
千金翼方卷第二十



1=標題= 千金翼方卷第二十一
萬病

2=標題= 總療萬病第一
論曰，後生志學者少，但知愛富，不知愛學，臨事之日，方知學為可貴，
自恨孤陋寡聞，所以愍其如此，忘寢與食，討幽探微，緝綴成部，以貽未悟，
有能善斯一卷，足為大醫，凡膈上冷少腹滿腸鳴膀胱有氣，冷利者當加利藥，
服訖當利出泔澱青黃水青泥，輕者一兩度，加利藥去病即止，重者五六度，
加利藥得日三頻大利，方得盡其根源，病乃永愈，其利法至巳時以來兩行三行即定，
亦自如舊，終不成利病也，凡病在上膈，
久冷淡積聚疝瘕癥結宿食堅塊欬逆上氣等固病，終日吐唾逆氣上衝脅及咽喉者，
此皆胃口積冷所致，當吐盡乃差，輕者一二度，重者五六度方愈，其吐狀，
初唾冷沫酸水，次黃汁重者出赤紫汁，若先患注人，當出黑血，下吐藥大吐，
吐時令人大悶，須臾自定，不令人虛惙，得冷飲食，巳耳不虛聾，手足不痺，
亦有人當吐時咽中有一塊物塞喉不能得出者，飲一二合藥酒，
須臾即吐出一物如拳許大，似雞子中黃，重者十塊，輕者五六枚。
右件等疾狀病之根本，若今日不出此根本之疾，雖得名醫與一二劑湯藥押定，
於後食觸，其病還發，善醫者當服此藥，一出根本，即終身無疾矣。吐利出疾法
凡長病人、虛羸人、老人、貴人。此等人當少服，積日不已，病當內消也，
不須加吐利藥。凡加吐利藥，傷多，吐利若不止者，水服大豆屑方寸匕即定，
卒無豆屑，嚼藍葉及烏豆葉亦得定，丈夫五勞七傷陽氣衰損羸瘦骨立者，服之即差，
旬月之間，肌膚充悅腦滿精溢，仍加補藥，加法在後章中。
療風方用藥多少法   歷節風（貳拾兩酒伍斗）、賊風、熱風、
大風（用藥與歷節同）、偏風、猥退、攤緩風（拾貳兩酒參斗）。右以上風皆帶熱，
須加冷藥，仍須利藥，得利佳也。
賊風製縱（捌兩酒貳斗）、濕風周痺（捌兩酒貳斗）、腳腰攣痛（拾貳兩酒參斗）、
筋節拘急（捌兩酒貳斗）、食熱如針刺（捌兩酒貳斗）、
熱病後汗不出（初覺參服壹服一盞年久服壹升）、
口喎面戾一目不合（肆兩酒壹斗年久拾貳兩酒參斗）、
起即頭旋（肆兩酒壹斗）、頭面風似蟲行（捌兩酒貳斗）、
心悶欲嘔吐項強欲陰雨即發者（捌兩酒貳斗）、
因瘡得風口噤脊背反張如角弓（伍服壹服壹盞）。
療冷病方   積冷淡（瘦者肆兩酒壹斗強者陸兩酒壹斗半）、
淡飲疝瘕（六兩酒壹斗半）、宿食吐逆（肆兩酒壹斗）、癥癖腸鳴噫（捌兩酒貳斗）、
痔癖塊欬嗽上氣（貳拾兩酒五斗）、奔肫冷氣（六兩酒壹斗半）、
噎噦嘔痢（陸兩酒壹斗半）、久疰（捌兩酒貳斗）、
卒中心惡忤心腹脹滿氣急垂死（參服壹服壹盞當大吐吐出血）、瘴氣（參服）、
蠱毒（五服）、溫瘧（五服）、瘧（五服）、冷痢（六兩酒壹斗半）、
久勞（捌兩酒貳斗）。療婦人方（其風冷等準前）帶下（拾貳兩酒三斗）、
崩中（六兩酒壹斗半）、月水不通（六兩酒壹斗半）、冷病絕產（六兩酒壹斗半）、
斷緒（捌兩酒貳斗）、產後諸疾（八兩酒貳斗）、
月水不調月前月後乍多乍少（四兩酒壹斗）、落身後病（六兩酒壹斗半）、
重者子宮下垂（拾貳兩酒參斗）。
大排風散主一切風冷等萬病方   芫花、狼毒、欒荊、天雄（去皮）、五加皮、麻花、
白芷、紫菀、烏頭（去皮）、附子（去皮）、莽草、茵芋、栝樓、荊芥、躑躅、蕘花、
大戟、王不留行、赤車使者、麻黃（各貳拾分）、石斛、半夏、石南、署預、
長生（各拾肆分）、藜蘆（柒分）、狗脊、人參、牛膝、蓯蓉、蛇床子、菟絲子，
萆薢、車前子、蓁艽（各柒分）、薏苡、五味子、獨活、本、柴胡、牡丹、
柏子人、芎藭、芍藥、吳茱萸、桔梗、杜仲、桂心、橘皮、續斷、茯苓、細辛、乾薑、
厚朴、茯神、山茱萸、防己、黃耆、蜀椒、巴戟天、高良薑、紫葳、黃芩、當歸、
昌蒲、乾地黃、通草（各肆分）。
右六十七味，勿熬鍊，直置振去塵土，即擣麤篩，下藥三兩，忝米三升，
麴末二升，上酒壹斗伍升，淨洮米，以水伍升煮米極熟，停如人肌下麴末熟搦，
次下散搦如前，次下酒攪之百遍，貯不津器中，以布片蓋之一宿，
旦以一淨杖子攪三十匝，空腹五更溫一盞服之，以四肢頭面習習為度，勿輒，
加減非理，造次必大吐利，欲服散者以絹篩下之，一服方寸匕，只一服勿再也，
水飲漿酒皆得服之，丸服者蜜和服如梧子七丸，惟不得湯服也，須補者，
藥少服令內消，即是補也（千金方有白朮食茱萸無麻花半夏赤車使者高良薑紫葳止六十
四味名芫花散一名登仙酒又名三建散按後加減法中有遠志而此方中無疑此脫遠志也）。
○凡服此藥法先多服令人大吐下利三五度後，乃少服，方可得益也，
其加增藥法加左。麻花、烏頭、王不留行、赤車使者、麻黃、躑躅、茵芋、芫花、
五加皮、白芷、莽草、附子、栝樓、荊芥、天雄、芎藭、本、署預、巴戟天、細辛、
獨活、當歸、黃耆、乾薑、厚朴、防己、山茱萸、大戟、萆薢、桔梗、牡丹、柏子人、
狗脊、薏苡、蓁艽、菖蒲。右三十六味，並主風多者，患之者準冷熱加減之。
蓯蓉、芎藭、續斷、蛇床子、王不留行、桔梗、芫花、天雄、附子、躑躅、
茵芋、當歸、秦艽、芍藥、乾薑、狗脊、萆薢、石南、蜀椒、乾地黃、菖蒲、
署預、石斛、牛膝、細辛、柴胡、車前子、桂心、柏子人、五加皮、杜仲、薏苡。
右三十二味，主濕痺腰脊，患之者準冷熱加減之。
蓯蓉、本、狗脊、萆薢、通草、石南、芎藭、續斷、牛膝、乾地黃、石斛、
薏苡、菟絲子、杜仲、天雄（去皮）、附子（去皮）。
右十六味，主攣急曳，患之者準冷熱加減之。
莽草、防己、藜蘆。右三味，主身痒疥瘙，患之者準冷熱加減之。
紫菀、牡丹、茯苓、茯神、柏子人、蕘花、人參、遠志、細辛。
右玖味，王驚，患之者準冷熱加減之。蜀椒、長生、躑躅。
右參味，主鬼魅，患之者準冷熱加減之。紫菀、芫花、藜蘆。
右參味，主蠱毒，患之者準冷熱加減之。
高良薑、桔梗、芫花、山茱萸、茯苓、人參、柴胡、牡丹、蕘花、蓯蓉、巴戟天、
芍藥、乾薑、附子、烏頭（去皮）、麻黃、莽草。
右壹拾柒味，主痼冷積聚腹痛堅實，患之者準冷熱加減之。
厚朴、橘皮、桔梗、大戟、藜蘆、半夏、乾薑、本、人參、吳茱萸。
右壹拾味主腹痛脹滿吐逆，患之者準冷熱加減之。
茯苓、厚朴、芫花、半夏、細辛、烏頭、黃芩、柴胡、山茱萸。
右玖味，主淡實，患之者準冷熱加減之。厚朴、乾薑、紫菀、茯苓、桔梗、蕘花、
烏頭、人參、細辛、柴胡。右壹拾味，主滿痛，患之者準冷熱加減之。
紫菀、署預、石斛、細辛、巴戟天、牡丹、當歸、人參、菖蒲、五味子、桔梗、
柏子人、吳茱萸、山茱萸、乾地黃。右壹拾伍味，主補五藏虛損，
患之者準冷熱加減之。柏子、續斷、黃耆、署預、芍藥、巴戟天、五味子。
右七味，主益氣，患之者準冷熱加減之。內蓉、蛇床子、五味子、附子、天雄、
萆薢、栝樓、署預、遠志、巴戟天、菟絲子、牛膝、柴胡、車前子、細辛、茯苓、
杜仲、五加皮、石斛。右壹拾玖味，主益精髓，患之者準冷熱加減之。
乾地黃、菟絲子、天雄、附子。右肆味，主補骨髓，患之者準冷熱加減之。
當歸、白芷、乾地黃、五加皮、石斛、菟絲子、署預、五味子、厚朴。
右壹拾味，主長肌肉患之者準冷熱加減之。五加皮、杜仲、續斷。
右參味，主陰下濕痒，患之者準冷熱加減之。茯苓、人參、栝樓。
右參味，主消渴，患之者準冷熱加減之。栝樓、茯苓、芍藥、橘皮、秦艽、山茱萸、
車前子。右柒味，主利小便，患之者準冷熱加減之。菖蒲、栝樓、山茱萸。
右參味，止小便利，患之者準冷熱加減之。人參、細辛、菟絲子、狗脊。
右肆味，主明目，患之者準冷熱加減之。芎藭、白芷。右貳味，主止淚，
患之者準冷熱加減之。細辛（益肝氣）、遠志、人參（補心氣）。右參味，
補益氣患之者準冷熱加減之。石南、萆薢、狗脊、車前子、石斛。右伍味，補養腎氣，
患之者準冷熱加減之。蜀椒、當歸、麻黃、桂心、吳茱萸、紫菀、蕘花、藜蘆、附子、
半夏、烏頭、菖蒲、遠志、細辛、芫花、五味子。右壹拾陸味，主欬嗽上氣，
患之者準冷熱加減之。蛇床子、石斛、細辛、署預、橘皮。右伍味，主下氣，
患之者準冷熱加減之。附子、乾薑、人參、桂心、橘皮、厚朴。右陸味，主霍亂，
患之者準冷熱加減之。黃耆、通草（主漏）、厚朴、山茱萸、莽草（主三蟲）、紫菀、
當歸、白芷（主崩中帶下）、黃芩、蛇床子（主寒熱漏）、芎藭、牛膝、栝樓、紫葳。
右壹拾肆味，主月閉，患之者準冷熱加減之。麻黃、栝樓、柴胡、桂心、
芍藥（主傷寒）、通草、菖蒲、遠志、人參（主健忘）、附子、黃芩、乾薑、
蜀椒（主下莉）、紫菀、伏苓、芎藭。右壹拾陸味，主唾稠如膠，
患之者準冷熱加減之。論曰，所加之藥非但此方所須，普通諸方，學者詳而用之。

2=標題= 阿伽陀圓主萬病第二
阿加陀藥主諸種病及將息服法久服益人神色無諸病方。紫檀、小蘗、茜根、鬱金、
胡椒（各伍兩）。右伍味，擣篩為末，水和內臼中更擣一萬杵，圓如小麥大、陰乾，
用時，以水磨而用之。諸咽喉口中熱瘡者，以水煮升麻取汁半合，研壹圓如梧子大，
旦服之，貳服止，禁酒肉五辛，宜冷將息。諸下部及隱處有腫，
以水煮牛膝乾薑等取汁半合，研壹圓如梧子大，旦服之，四服止，
禁酒肉五辛生冷醋滑。諸面腫心悶因風起者，以水煮防風取汁半合，研壹圓如梧子，
旦服之，貳服止，不須隔日，禁酒五辛醋肉。諸四體酸疼或寒或熱，
以水煮麻黃取汁半合，研壹圓如梧子，旦服止，禁肉及麵五辛。諸下部有瘡，
吞壹圓如梧子大，又煮艾槐白皮取汁半合，研壹圓，灌下部二度，禁酒肉。諸卒死，
服者多活，看其人手腳頭面腹腫，觀顏色無定，若有此色而加痢者，並不堪治，
以冷水弱半合，研貳圓如小豆灌口，一服不差，更與一服，若損，惟得食白粥鹽醬，
禁酒肉五辛，諸被魘禱，當心常帶壹圓，又以水一酸棗許，研壹圓如小豆，服之，
參服止，無所禁忌。諸被蛇及惡獸等毒，若未被其毒，直須辟除，隨身帶行，
便即遠離入草，已被毒者，以麝香壹相思子大，又以水壹酸棗許，共藥壹圓如小豆，
於水內研服，并以紫檀以水研取汁，用研藥塗其瘡毒處，禁酒肉五辛。
諸被一切鬼神及龍毒氣者，其人飢渴寒熱，時來時去，不知痛處，
或恍惚龍毒者其人似醉膚體斑駮或青，取藥壹圓如梧子，以水酸棗許共藥研灌鼻，
及服貳服止，無所禁。諸被鬼繞失心癲狂，莫問年月遠近，
以艾汁壹酸棗許研藥貳圓如小豆，服之，若無青艾，取乾艾水浸搦取汁用亦得，
肆服止，并帶壹圓，常可隨身，口味無所禁忌。諸傳尸復連夢想顛倒，
身體瘦損不知病所，乍起乍臥，先以水研雄黃一梧子大，取汁酸棗許，
研貳圓如小豆大服之，貳服止，并挂壹圓著病者房門上，及帶壹圓隨身，口味無忌。
諸消渴者，以朴消少許，以水攪消取汁半合許，研貳圓如小豆，服之，柒服止，
禁五辛酒肉麵。諸患淋不問遠近，以芒消少許，
以水攪取壹酸棗許汁研藥貳圓如小豆大，服之便止，禁酒肉。諸患丁腫，
以水壹升煮玄參取汁研藥，服參服止，又以水半合研玄參根取汁，和藥塗上參遍，
不須隔日，惟食白粥飯，自外鹽以上皆不食。諸卒膈熱眼暗口臭，
以水煮苦竹葉取汁半合，研藥壹圓如梧子，貳服止，禁酒肉。諸難產，
以蓀蔣二七水煮取汁半合，研藥壹圓服之，若無蓀蔣。研薑黃取汁研藥吞壹圓空吞，
亦得，將息如產時。諸熱瘡無問遠近，以水煮大黃取汁半合，研藥壹圓如梧子服之，
貳服止，又水研大黃取汁，以藥壹圓研塗瘡上，日參遍禁房麵五辛，宜令將息。
諸吐血，若因熱吐者，不問遠近，服之並差，冷吐者不治，
以葛蒲汁壹酸棗許研藥貳圓如小豆服之，肆服止，須微暖將息忌酒肉五辛。
諸鼻中血不止，以剌薊汁壹酸棗許，研貳圓如小豆服之，并研灌鼻，貳服灌止，
若無剌薊之時，取乾者水煮取汁，依前法服，禁酒肉五辛。諸噎病，
以水研栝樓取汁壹雞子大，研藥壹圓如小豆，服之，肆服止，忌生冷。諸赤白帶下，
以牡丹皮剌薊根各貳分以水貳升，煮取壹升，分伍服，研藥壹圓如梧子服之，伍服止，
禁生冷五辛酒肉。後補法   地榆（貳分）、桑螵蛸（貳分壹云桑耳）。
右貳味，水貳升，煮取汁壹合，分作貳服，取汁壹合，研藥壹圓服之。諸得藥每，
以冷水半合研藥壹圓如梧子服之貳服止，禁酒肉五辛，宜五日冷將息。諸卒得惡忤，
以人乳汁半合研藥壹圓如梧子大灌鼻，以水半合研藥壹圓如梧子灌口，
三日禁食諸寒瘧，以水一升煮山壹兩取汁半合，研藥壹圓如梧子大服之，貳服止，
先取藥如麻子大，以冷水研灌鼻中三四嚏，病者垂頭臥，便得痛痒，
又更灌一邊令相續，然後服藥，七日少食，禁如前。諸甘濕，
以生犀角白檀香以水煮取汁壹雞子殼許，研藥貳圓如小豆，并蚺蛇膽壹圓共研服之，
參服止，若甘濕，藥及蚺蛇膽各圓之，以綿裹內於下部中，參度止。
諸益神色除諸病辟惡氣，每日以白蜜如棗核大研藥壹圓如小豆服，長帶少許，
亦禁如前。諸草藥毒迷悶，以泥裹冬瓜燒絞取汁半合，研壹圓如梧子服之，若無冬瓜，
用水服之，三日慎食。諸眠驚恐，常帶藥壹圓如梧子，夜臥安頭邊，不得著身，
每夜欲臥，服壹圓如梧子，以水一升，煮牡蒙貳分取汁半升，分參服，七日慎食。
諸心勞虛弱，以水煮茯神人參取汁半合，研壹圓服之，拾服以上止，慎生冷。
諸心風虛熱，以竹瀝漬防風擣絞取汁半合，研壹圓如梧子服之，柒服止，
慎酒肉五辛醋麵。諸心驚戰悸，以水壹升，切茯苓牡蒙遠志各貳分煮取汁半升，
分參服，壹服研壹圓服之，伍服止。諸多忘恍惚，以水煮人參取汁半合，研壹圓服之，
伍服止，亦可柒服，慎如前。諸溫疫時氣，以水煮玄參取汁壹合，研壹圓如小豆服之，
肆服止，量宜緩急，惟得食粥及冷食，餘皆禁。若患勞家遞相染，煮服時，
并取艾作炷長圓寸，門閫當心炙柒壯，即解。諸嘔吐水，煮白檀生薑取汁半合，
研壹圓如梧子服，參服止，七日慎食如前。諸噦病，
水壹升煮通草橘皮各半兩取汁參合，分再服，研貳圓如小豆服之，貳服止，慎生冷。
諸小兒驚啼，以水煮牡蒙取汁半合，研壹圓如梧子塗乳上，令兒飲，乳母慎酒肉五辛。
諸產後血結，以生地黃汁半合研壹圓如梧子服之，貳服止，血便消下，忌食酒肉。
諸熱風痺風氣相擊，令皮膚厚澀關節不通，以防風牡荊子各壹分畢撥壹分，
以水壹升煮取汁參合，分參服，每旦壹服，研壹圓如梧子大服之，拾服止，
慎酒肉五辛。諸熱風上衝頭面上痒鼻中痒兼時行寒熱若食嘔吐，
以人參壹分防風生薑各貳分，以水壹升伍合煮取汁參合，分參服，取汁壹合，
研壹圓如梧子服之，柒服止，慎如上法。諸黃疸病，以黃芩苦參各貳分，
以水壹升煮取伍合，分參服，壹服研壹圓如梧子服之，若渴，內茯苓栝樓各貳分，
依前以水煮服，惟得與粥。諸卒先瘖不語，以防風壹兩和竹瀝擣絞取汁半合，
研壹圓如梧子，貳服止即語重者不過伍服，禁酒肉醋麵生冷等。諸懷孕三月以上，
至臨產不問月日多少忽染種種疾，或好傷落及至水腫天行時氣，此醫人不許服藥，
惟得此藥參服以上，重者不過拾服，即瘥，母子不損，平安分解，
前件諸病可作湯斫藥服之，甚良。諸產後先痢鮮血後雜膿及腹中絞痛，
橘皮桔梗各貳分生薑壹兩水壹升煮取半升，分參服，壹服研壹圓如梧子服之，
七日慎生冷油膩醋麵。諸小兒新得風，以竹瀝半合研壹圓如梧子服之，貳服止，
慎如前。諸女子數傷胎，帶壹圓如酸棗大，夜即解安頭邊，不得著身，
每旦服壹圓如梧子，三日止，無忌。諸卒腹脹，水煮當歸取汁半合，旦服壹圓如梧子，
貳服止，慎生冷。諸臍下絞痛，以水煮芎藭取汁半合，研壹圓如梧小，參服止，
七日慎食生冷。諸蛇蠍蜈蚣毒，以水磨鬱金取汁半合，研壹圓如梧子服之，貳服止，
并研壹圓如小豆，遍塗瘡上，忌如前。諸霍亂因宿食及冷者吐逆腹中絞痛吐痢，
若冷者，以桔梗乾薑以水煮取汁壹酸棗，研貳圓如小豆貳服止，因熱者，
用梔子仁以水煮取汁，依前法服，皆慎生冷。諸注病，以水煮細辛取汁壹酸棗許，
研貳丸如小豆服之，五服止，冷者溫將息。諸中惡以水煮甲香取汁壹酸棗許，
研貳圓如小豆，服之。

2=標題= 耆婆治惡病第三（方壹拾壹首論柒首）
論曰，疾風有四百四種，總而言之不出五種，即是五風所攝，云何名五風，一曰黃風，
一曰青風，三曰白風，四曰赤風，五曰黑風，其風合五藏，故曰五風，五風生五種蟲，
黃風生黃蟲，青風生青蟲，白風生白蟲，赤風生赤蟲，黑風生黑蟲，
此五種蟲食人五藏，若食人脾語變聲散，若食人肝眉睫墮落，若食人心遍身生瘡，
若食人肺鼻柱崩倒鼻中生息肉，若食人腎耳鳴啾啾或如車行雷鼓之聲，
若食人皮皮膚頑痺，若食人筋肢節墮落，五風合五藏蟲生至多，入於骨髓，來去無礙，
壞於人身，名曰疾風，疾風者是癩病之根本也，病之初起或如針錐所剌，名曰剌風，
如蟲走，名曰遊風，遍身掣動，名曰風，不覺痛痒，名曰頑風，
肉起如桃李小棗核從頭面起者，名曰順風，從兩腳起者，名曰逆風，
如連錢團圓赤白青黑斑駮，名曰風，或遍體生瘡，或如疥癬，或如魚鱗，或如榆莢，
或如錢孔或痒或痛，黃汁流出，肢節壞爛悉為膿血，或不痒不痛，或起或滅，
青黃赤白黑變易不定，病起之由，皆因冷熱交通，流入五藏，通徹骨髓，用力過度，
飲食相違，房室不節，虛動勞極，汗流遍體，因茲積熱，風熱徹五藏，飲食雜穢，
蟲生至多，食人五藏骨髓皮肉筋節，久久壞散，名曰癩風，是故論曰，若欲療之，
先服阿魏雷圓散出蟲，看其形狀青黃赤白黑，然後與藥療，千萬無有不差，
胡云迦摩羅病卅醫拱手無方對治名曰正報非也，得此病者，多致神仙，往往人得此疾，
家室財物入山，遂得疾愈而為神仙，令人患者，但離妻妾，無有不瘥。
阿魏雷丸散方   阿魏、紫雷丸、雄黃、紫石英（各參分）、朱砂、滑石、石膽、
丹砂、雚蘆、白歛、犀角（各半兩）、斑貓（去足翅）、芫青（去足翅各肆拾枚）、
牛黃（伍分）、紫鉚（壹兩）。
右壹拾伍味，擣篩為散，空腹服壹錢匕，清酒貳合和藥飲盡，大飢即食小豆羹飲為良，
莫多食，但食半腹許即止，若食多飽，則蟲出即遲，日西南空腹更壹服，多少如前，
若覺小便似淋時，不問早晚，即更服藥，多少亦如前，大飢即食，若覺小便時，
就盆子中出看之，蟲從小便出，當日即出，或二日三日乃出，或四日五日出，
或殺藥人七日始出，其蟲大者如人指，小者大如小麥，
或出三四枚或五六枚或七八枚或十枚或三二十枚，黃蟲似地黃色，赤蟲似碎肉凝血色，
血蟲似人涕唾或似魚腦或似薑豉汁，青蟲似綠或似芫青色，
黑蟲似黑色或似爛椹又似黑豆豉，其蟲得藥者死，死者即從小便中出，
大便中亦有出者，不淨不可得見，若出黑色蟲，即是黑風，不可理之無方可對，
若出黃蟲，即是黃風，當用小便七八升大盛之，
如法安不津者盛小便中常令使暖，入中浸身一日再三度，
一入中坐浸如炊二三斗米頃，若心悶即出湯，數食莫令飢，虛則於人無力，
七七四十九日即為一徹，以差為度，或一年二年，忌房室，房室通，
其蟲得便病即更加，其患非冷熱風治如此，此是橫病非正報也，若出青蟲，即是青風，
患起由冷風至多，其蟲皆青即是東方木中毒風，青蟲宜服自身小便，
亦名花水亦名清湯亦名還中水，服法空腹服一七日，一服六合，旦起日初出即服，
服不過一升，飢即食，不得食五辛豬肉雞犬穢食臭惡之食，大嗔怒房室，皆忌之，
服法第一忌之，至二七日，一日再服，服別四合，服小便常取空腹服之，則不過一升，
三七日一日三服，至四七日，小便出即服，乃至周年以差為度，服之不過一升，
百日外，小便至少一日之中止可一度二度服之，服大香美好如羹如漿，
忌法三年犯則難差，不犯永愈，青蟲如此是橫病，非正報也，出白蟲者即是白風，
赤蟲者即是赤風，同為一等療二風由熱為根，蟲皆赤白乃是南風西風，入五藏，
通徹骨髓，成患為疾，此之二風與苦參消石酒飲之，除患最疾，熱去，其患即愈。
苦參消石酒方（浸酒法在後）苦參、消石、好清酒。右三味，
先與清酒下消石浸之二七日或三七日，然後與苦參同入酒中，盛浸之七日，
漸漸服之，飲法空腹服之，一日三服，初七日中一服如半雞子許，
七日後可飲一升任情飲之，多則為善患去則速，風動亦多，勿使醉吐，寧漸少飲，
不用多飲，赤白二風，此藥至日無有不愈，餘非難治，何以故，熱為根本，
故苦參能治熱，消石除熱消蟲，赤白二蟲但聞消石氣皆變為水，能去熱根本，
若患赤白二風，不問年月多者五年以外，加黃消石加酒苦參乃至三四兩，無有不愈，
乃至三十年無鼻柱肢節墮落者，但非黑蟲，皆悉永愈，第一忌房室大瞋怒大熱，
食禁粘食五辛生冷大醋酪白酒豬魚雞犬驢馬牛羊等肉，皆為大忌，自餘不禁，
此為對治非正報也，若人頑痺不覺痛痒處者，當作大白膏藥摩之，一日三四度，
七日徹，或二三七日徹乃至七七日四十九日，名曰一大徹，頑痺即覺痒，
平復如本即止摩，若不平復，但使摩之，以差為限，不過兩大徹三大徹，無有不愈，
針剌炙燒割劫，亦不及摩之為良，乃至身上多有瘡痕，生摩之悉愈。大白膏方 白芷、
白朮、前胡、吳茱萸（各一升）、芎藭（二升）、蜀椒、細辛（各三兩）、當歸、
桂心（各二兩）、苦酒（四升）。右壹拾味，以苦酒浸藥經一宿，取不中水豬脂十斤，
銅器中煎令三沸，三上三下，侯白芷色黃膏成，貯以瓶中，隨病摩之即愈，
若遍體生瘡膿血潰壞，當作大黑膏摩之。大黑膏方
烏頭、芎藭、雄黃、胡粉、木防己、升麻、黃連、雌黃、藜蘆、礬石（各半兩）、
杏仁（去皮尖）、巴豆（各四十枚）、黃蘗（一分）、松脂、亂髮（各如雞子大）。
右一十五味，擣篩為末，以豬脂二升合藥煎，亂髮消盡，膏成，用塗瘡上，日三傅，
先以鹽湯洗然後塗之，勿令婦女小兒雞犬見，若患人眉睫墮落不生者，
服藥後經一百日外，即以鐵漿洗其眉睫處所，一日三度洗之，生毛則速出，一大徹，
眉睫如本與不患時同也。浸酒法   苦參去上黃皮，薄切暴乾，擣令散，莫使作末，
秤取三十斤，取不津受兩斛者，底鑽作孔，中底頭著二三十青石子，
如桃李雞子許大，過底孔上二三寸，然後下苦參下消石末酒，一時著中，
遣童子小兒年十三四者和合調停，然後即與五六重故紙繫口，用小口合上泥之，
莫使漏氣，取酒服時法，孔中出酒服之，一日一服或再服亦得，還如法密塞孔勿漏洩，
不得開口取酒，酒欲盡時，開口，取苦參滓急絞取酒，其滓去卻，其酒密處盛之，
莫使漏氣，服酒法一一如前，無有不愈，若患不得差除者，皆由年多，
十年者更作此藥酒至兩劑，無有不愈，依法如前，雖用良醫治之，亦須好酒，
須行忠直，不得不孝不義，患除則速矣。論曰，苦參處處有之，至神良，
黃消石出龍窟，其狀有三種，一者黃消石，二者青消石，三者白消石，其形如鹽雪體，
濡燒之融似曲，見鹽為水，消石真者燒鍊皆融，真偽可知，三種消石，黃者為上，
青者為中，白者為下，用之殺蟲皆不如黃者最良，黃消石立殺人身中橫蟲，去蟲至速，
除大風大強藥，青消石者至神大藥，出在烏場國石孔中自然流出，氣至惡大臭，
蜂蛇飛蟲皆共宗之其氣殺蟲，消石與苦參酒相入，治熱至良，去風至速，
方稀有用時乃勝於白消石，此青消石體狀也，如似世閒膠漆，成時亦如陳蜜，
亦如餳餔少必枯體澤，又似塵汙脂蜜氣味至惡，此藥道士貴服，則去人身中橫蟲，
不能得用時，先與三升酒浸之二十日，多日為佳，其勢倍效皆大驗，然後與苦參同浸。
論曰，黃青白消石等是百藥之王，能殺諸蟲，可以長生，出自烏場國，
採無時此方出耆婆醫方論治疾風品法中，黃力三歲譯後演七卷治疾風品法云，
服藥時先令服長壽延年符大驗蕩除身中五藏六腑游滯惡氣皆出盡，然後服藥得力，
其疾速驗無疑，符力亦是不思議神力，先服藥者無有不效，又生造藥入中時，
令童子小兒和合訖，即告符書鎮藥，符鎮在腹令藥不壞，久久為好，
一切神鬼不可近之矣。論曰，疑師不治病，疑藥不服之，服之即不得力，
決意不疑者必大神驗，一切藥有從人意即神，疑人必失，及久多必損，不疑久者有益，
治病當有愈，醫論如此說，是以令知服藥先服藥符大驗，遣諸惡氣藥勢必當有效，
朱書空腹服之訖，即服藥如前說。朱書此符   先服此符，然後服藥，
一服之後更不須再服書符，用六合日勿令小兒女子六畜雞犬等見之，符成不忌。
論曰，病起從上者名為順病，病則易治，治則病疾愈，從下起者名為逆病，難治，
倍藥可差。論曰，患在五藏骨髓者，非湯藥不愈，患在皮膚肉中者，針剌可差，
湯藥益人精神，久有益，患易除，愈盡其根源，針炙雖得目下解急，於人神濁，
養性延年要是湯藥，非針炙之所及也，湯丸散酒延年益壽，燒炙針剌於身不利。
論云，疾有多種所患不同，有蟲癩疥癩風癩金癩木癩水癩火癩土癩酒癩麵癩，
此皆作癩。蟲癩者，得即生瘡膿血潰爛眉髮墮落，三年爛壞蟲如馬尾，此患難治，
加藥乃愈。疥癩者，狀如癬瘙身體狂痒，十年成大患加藥乃愈。風癩者，
風從體入或手足剌痛風冷痺癡，不療二十年後成大患，加藥乃愈。金癩者，
是天所為負功德崇初得眉落，三年食鼻鼻柱崩倒難治，加藥乃愈。木癩者，
初得先落眉睫面目痒如復生瘡，三年成大患，宜急治之，加藥乃愈。水癩者，先得水，
病因卻留停，風觸發動，落人眉鬚，宜急治之，經年病成，
加藥乃愈。火癩者，先於身體生瘡如火燒瘡或斷人肢節，七年落眉睫，
八年成大患難治，加藥乃愈。土癩者，身體瘰如雞子彈丸許，宜急治之，
六年成大患，加藥乃愈。酒癩者，飲酒大醉，不覺臥黍懷中，經夜方起，遂即成疾，
眉鬚墮落速治可差。麵癩者，遍身有瘡生蟲，其蟲形如麵，舉體艾白，此病難治，
加藥乃愈。几三十九種病，或面，身體頑痺，不覺痛痒，或目圓失光，或言音麤重，
或瞑蒙多睡，或從腰寬，或從足腫，種種不同，莫能識者，病非一般，或所得各異，
若眉鬚墮落，皆由風冷因濕得之，或因汗入水冷氣太過，或飲酒大醉，濕地而臥，
或立當風衝樹下露坐，或房室過度，流汗極體，取冷風入五藏遂成斯患，
是故論出患之所根本，藥之分劑，未來病者按而用之，無有不愈。
浸湯方   桃柳（各十斤）、莨菪、藜蘆、烏頭（去皮）、茵芋、丹參、楮葉、
白羊羶、柏葉、皮、大黃、鬼扇、桑甲、本、棗葉、松葉、食茱萸（各二斤）、
鹽（伍升）。右一十八味，細剉，內大釜中，以水七斛，煎取汁四斛，去滓，
內槽中，令病者臥浸，日至食時便出，日中時復入，日西復出，
其湯常欲得煖以自消息，出湯即用十種粉粉之，不得使風入，被覆溫臥，使身汗流，
病即差，若風多，可加藥如左。蒴雚、艾葉、瓜根、虎掌（各三斤）、兔絲、木防己、
狐骨（各五兩）、礬石（二兩）、大鹽（一升）、馬牙消（三兩）。右壹拾味，
擣篩為散，出湯用粉粉身，使風不入，諸癩病生瘡一切諸惡瘡，止用粉粉之，立差矣。
又作酒法   茵芋、烏頭（去皮）、天雄（去皮）、附子（去皮）、蜀椒、防風、
石南、乾薑、桂心、躑躅花、莽草、甘草（各一兩）。右壹拾貳味，咀，絹袋盛之，
清酒壹斗漬之，春秋七日夏五日冬十日，一服三合，日三服，以知為度，不知漸增，
禁如藥法。仙人黃靈先生用天真百畏丸治一切癩病方
淳酒（二斗以銅器中煮之減半然後內藥）、丹砂、水銀、桂心、乾薑、藜蘆、
烏頭（炮去皮）、蜀椒（汗）、菖蒲、柏子人（各壹兩）。
右壹拾味，擣篩為散，內酒中訖，複下淳漆二升，攪令相得，可丸如梧子作九百丸，
日服一丸，日三十日眉鬚生，三十日復本也。
九霄君治十種大癩不可名狀者服之病無不愈方。用三月庚寅日取蔓菁花四斤陰乾末之，
五月辛酉日取兩井水一斗，內銅器中煎之令濃，然後內。桂心末、附子末（炮去皮）、
藜蘆末（各壹兩）、乾漆末（四合）、石榴末（一升）。右五味藥，末，攪使相和，
煎令成丸如彈丸大，服一丸即愈，若不差者，不過三四丸即愈，大驗，
此方出九霄君守朴經。仙人治癩病神驗方   取松葉不問多少煮三五遍，
令苦味盡暴乾擣末如麵，先食服二方寸匕，日三，漸增之或可至四兩，
隨人多少至壹斤，飢即服之能愈萬病，又益壽延年，
殺三蟲食人五藏動發若病難忍四肢重不仁，人產後餘疾，月水往來，不得續，
男女少者藥悉主之。礬石釀酒方 礬方（燒）、石膏、代赭、恒山、
蜀椒（去目閉口者汗）、遠志（去皮）、狼毒、半夏（洗）、芒消、礜石（鍊）、
玄參、麻黃（去節）、防風、桔梗、秦艽、石南、石韋（去毛）、黃連、莽草、
乾地黃、凝水石、菟絲子、甘草（炙各壹兩）、白石英（壹兩半）、
杏人（貳拾枚去皮尖熬）。右二十五味，擣篩盛韋囊中，以時麴三斤米三斗作酒，
酒熟合藥封之，冬十日春七日夏三日秋五日，出藥去滓，服酒如一雞子，
酒勢盡復進之所治無有不愈，日再，十日知，三十日愈，百日面白如桃李花色，
耳目聰明，邪氣蕩除，去魂還復，服藥當齌戒，有效驗矣。

2=標題= 蹋麴療冷第四（方六首）
鹽麴主一切風冷氣等萬病方   麴末（五升）、鹽末（一升五合）。
右二味，熟擣，分作五袋，旦取二袋炒令熱，以薄袋各受一升，內藥於中，
更盛之，於室內臥，以腳蹋袋，以被覆之取汗，其藥冷，即易，初一日一夜，
限以十度炒之，於後連日連夜數炒頻蹋，不得暫停，其藥既易，多無力即棄之，
別取新者，惟候遍體汗盡，其病方差，特須細心，多日久候汗盡乃止，
未盡時間數有悶亂，惟食香漿粥飯，特忌生冷，所臥床上數白熟羊皮剌風汗並盡，
然後乃補之，三部微弱者勿用之。
補酒方   石韋（十兩去毛）、石南（三兩炙）、仙靈脾（十四兩）、細辛（五兩）。
右四味切，和以水一斗煎取二升，去滓，經宿澄杏仁一升，去皮尖及雙人，
擣以水八升，研取汁煎取二升半，經一宿，以二汁合之計得四升半，以乾麴一斗五升，
先以五加皮汁浸麴，停一宿其次下石韋等汁，一時合和，以上黍米七升分為七酘，
三日下酘，凡三十九日即熟，取麻子一升，淨擇炒令香熟，擣作末，以絹袋盛內酒中，
經三日，量力稍稍服之，以知為度，其補日與蹋麴日等盡補以來，大小便不得出屋，
忌房室喜怒，若犯忌後發，難差，其無酒可補者，別補方如左。
羊肚肝腎心肺（一具以熱湯淨洗肚白餘藏皆生細切）、氂牛酥、胡椒、
畢撥（各一兩）、豉心（半升）、蔥白（三握去鬚細切）。
右五味，合和，以水六升，緩火煎取三升，絞去滓，和藏等并餘汁並內肚中，
以繩急繫口，更別作絹袋一口稍小於羊肚煮之，若熟乘熱出，以刀子并絹袋刺作孔，
瀝取汁，空腹服令盡，餘者任意分作羹粥食之，其無五藏可得，用羊骨以補之，
其方如左。生羊膏（兩具打碎）右以水一石，微火煎取三升，依食法，
任意作羹粥食之，其不食肉者，以油麵補之，方如左。生烏麻油（一升）、
折粳米泔清汁（一升）。右二味，合和，微火煎盡泔清汁，惟有油在即止，
停冷以用作食補法如左。以上油（三合）、鹽汁（七合）。右二味，
先以鹽汁和油攪令鹹淡得所，即用以溲麵一升，依常法作餺飥，煮五六沸，
漉出置冷水中，更漉出置盤上令乾，後更一葉葉擲釜中又煮如常法，十度煮之，
麵毒乃盡，以油隨意多少和豉令味足，以澆食大好。
內釀法主婦人絕產及冷結氣宿食不消男子五勞方 生地黃
（五升細切以水洗漉乾擣取汁）、麴末（二升）。右二味，合和，
內小甕子中密塞口勿洩，春夏秋三十日，冬埋入地三尺四十九日出之，
暴乾擣篩以糯米作粥一升，以散二方寸匕和服之，日三，任意服之不限時節，
便以為常，食取飽足而已，更不得餘食也，服盡以來，其病並差，七日後任如常食。
千金翼方卷第二十一















1=標題= 千金翼方卷第二十二
飛鍊

2=標題= 飛鍊研煮鍾乳及和草藥服療第一（方六首）
鍊鍾乳法   鍾乳無問厚薄，但令顏色明淨光澤者，即堪入鍊，惟黃赤二色不堪用，
一斤置金銀器中，可鎮心益氣，無者用瓷器亦得，大鐺中著水，置乳器於水令沒煮之，
常令如魚眼沸，水減更添，若薄乳三日三夜，若鴈齒及厚肥乳管者七日七夜，
候乳色變黃白即熟，如疑生，更煮滿十日為佳，煮訖出金銀器，其鐺內水盡黃濁，
之勿令人服，若服此水，便戟人咽喉，傷人肝肺，令人頭痛又令人下利，有犯者，
噉豬肉即止，此黃汁，更著清水，還內上件乳器煮之，半日許出之，
其水猶清不變即止，乳無毒矣。研鍾乳法   取所鍊鍾乳，於瓷器中用玉鎚擣令碎，
著水研之，水盡更添，常令如稀泔狀，乳細者皆浮在上，麤者沉在下，
復繞鎚研之易碎，滿五日狀如乳汁，至七八日其乳放白光，非常可愛，
取少許置臂上拭之，狀如捻書中白魚滑自然白光出，便以水澆之，不隨水落便熟，
若得水而落者即生，更須研之，以不落為度，熟已，澄取暴乾，丸散任意服之。
崔尚書乳煎鍾乳主治積冷上氣，坐臥不得，并療風虛勞損，腰腳弱補益充悅強氣力方。
鍾乳（參兩）右壹味，研如麵，以夾帛練袋盛稍寬容，緊繫頭，
內牛乳壹大升中煎之，三分減一分即好，去袋空飲乳汁不能頓服，分為再服亦得，
若再服，即取晚間食消時服之，如能頓服，即平旦盡之，不吐不利若稍虛冷人，
即微下少鴨溏，亦無所苦，明旦又以一大升牛乳准前煎之，依法餌之，
其袋子每煎訖即以少許冷水濯之，不然，氣不通洩，
如此三十度以上四十度以下即力盡，其袋中滓和麵飼母雞，取其生子食亦好，
不然用浸藥酒亦得，若有欲服白石英，並依此法，若患冷人即用酒煎，
患熱人即用水煎之，若用水及酒例須減半乃好，若用牛乳三分減一分，
補益虛損無以加之，永不發動，忌食陳久敗物，不可噉熱麵豬魚蒜等。
服鍾乳酒方   鍾乳（參兩取成鍊上者）右一味，以無灰新熟清美酒一斗，
於不津器中相和密封閉，冬七日夏三日，空腹溫服三合，日再，漸加之，以知為度，
十五六日可盡，將息節食，忌如前法。草鍾乳丸方   曹公方主五勞七傷損肺氣急，
主療丈夫衰老，陽氣絕，手足冷，心中少氣，髓虛腰疼腳痺，身煩口乾不能食，
服之安五藏，補腸胃能息萬病，下氣消食長肌和中方。鍾乳（貳兩別研令細）、
菟絲子（壹兩酒侵壹宿別擣）、石斛（壹兩）、吳茱萸（半兩）。右四味，
別擣篩為末，鍊蜜丸如梧子，空腹服七丸，日再服之訖，行數百炙，溫情酒三合飲之，
復行二三百炙，口內熱，熱如定，即食乾飯豆醬，過一日，食如常，暖將息，
不得聞見尸穢等氣，亦不用食麤臭陳惡食，初服七日不可為房事，過七日後任性，
然亦不宜傷多，服過半劑覺有效，即相續服三劑，終身更無所患，
多房者加雄蛾三十枚，若失精者加蓯蓉參兩。服軟生乳方（此乳名為甲乳）
此乳力減者倍服之永不發，其乳長半寸以來，水浮者上，研依法令極細，
即於倉米飯下蒸之，飯熟即止，任意服多少，一無禁忌，服乳者更石得服餘石，
當令人卻致不和。

2=標題= 飛鍊研煮五石及和草藥服療第二（方二十一首論一首）
服白石英方   白石英（上者無問多少）右壹味，先以生絹袋盛，
於七升米飯下甑中蒸四五遍，然後細擣，以密絹篩之，用玉槌研令細，
入肉者澄取清水飛取，更以白練袋盛，急縫麵裹飯中蒸三遍，取豬脂壹斤，水浸十日，
日兩度易水，赤盡則休剝去薄膜，微火鍊出，以白石英末和之，攪令相入，
和酒服一匙，日二服，其飛石水，收取用煮粳米粥，任性喫酒多少，
每須覺有酒氣為佳。燒白石英方   白石英（壹大兩）右以坩土鍋子盛石蓋頭，
炭火燒之，先取一瓷器貯二升無灰酒，燒石令赤，即投酒中待冷，任酒性多少飲之，
好石可三兩度乃棄之，安庭中，即云喫十兩，令人年七十氣方可共三二十時無別。
白石英和金銀人參煮服方   白石英（伍大兩）、金（拾大兩上熟生者毒）、
銀（四大兩）、人參（貳大兩全用）。右四味，取壹鐵釜淨洗，即下前藥於釜中，
先下水參大升，立壹杖入釜中令至底，水所浸者處即刻記，至更下水貳大斗柒升，
水通前計參大斗，煎之如魚眼沸，漸減之杖所刻處，即停火，急取濕土置釜底，
取其汁，貯以不津器中，金銀石等漉出，收取其人參隨藥汁細細喫之，其汁，
每朝空腹服參大合，至暮服貳大合，每服之後，隨性飲多少酒使藥氣行，
欲作食餌亦任，忌倉米停滯陳臭之食，自外百無所忌。
石英和磁石浸酒服方   白石英（伍大兩澤州者）、
磁石（伍大兩無毛連針多者拾兩亦得）。右貳味，各別擣令碎，各用兩重帛練袋盛之，
以好酒壹斗置不津器中，挂藥浸經六七日以後，每日飲三兩盃，常令體中微有酒氣，
欲加牛膝丹參杜仲生地黃吳茱萸黃耆等藥者，各自量冷熱及所患，并隨所有者加之，
仍隨所加有忌者即禁之，餘百無忌，中年以後，則鬚髮黑腰疼耳聾悉差，
其酒三五日後即漸添一二升，常令瓶滿，所加草藥疑力盡者任換之，
經三四箇月疑石力稍微者，即更出擣碎還以袋盛，經半年後即棄之，準前更合。
煮石英服方   石英（伍大兩擇州者）右壹味，打碎如小豆蕎麥許大，去細末，
更於水中淘洗令淨，重帛練袋盛之，以繩繫頭，取五大升清水，於不津鐵鐺中煮之，
煮時石袋不用著鐺底，恐沙石煎壞，先以一杖橫鐺口，挂石袋著杖上，去底二三分許，
煮取一升，汁置中，經宿澄取清，平旦空腹頓服之，若以此汁煮稀粥服之亦佳，
每服後可行三五百步，并飲三兩盞清酒，又依前煮經二十度者，石即無力，
可以布裹之，埋於南墻下深三尺，滿百日又堪用，依前服之，然終不如新者。
服地黃石英酒作丸補益方（神秘）生地黃（拾十八斤十月採者細切）、
石英（伍大兩）、無灰清酒（貳斗）。右以坩土鍋盛石英，燒令極赤，內著酒中，
去石，以地黃內酒中浸之，經三日出之暴乾，復內酒中，以酒盡為度，惟留壹升許汁，
擣地黃為末，以壹升殘酒和末作丸，熟擣為佳，日二服，任食以意消息，極押熱補益，
百無禁忌亦不發動秘之心腑矣地黃取肥大者佳。
牛乳煮石英服方   石英（三大兩澤州者）、牛乳（壹大升）、水（參大斗）。
右先下牛乳於鐺中，即以生密絹四重作袋，盛石英繫頭下著乳中，即勿令袋著底，
以杖則之為記訖，然後下水，以炭火涓涓煎之，水盡乳在，還以前杖則之，
至刻即休，出石袋，以水濯之，其乳以綿濾之，令煖調適，每朝空腹細細服之，
若患冷氣，宜加八顆畢撥和煎之，大善，或以乳煮粥喫亦佳，如是經二十日，服即停，
大補益身心，服者乃自知之。紫石湯主心虛驚悸寒熱百病令人肥健方
紫石英、白石英（各拾兩）、乾薑、赤石脂、白石脂（各參拾兩）。
右伍味皆完用，石英等各取壹兩，石脂等三味各取參兩，
以水三十升微火煎取二升，宿物食，分為四服，日三，夜一服，至午時乃可食，
日日依前秤取，以昨日滓仍置新藥中，其煮乃至藥盡常然，水數一準新藥，
水藥皆盡訖，常添水煮滓服之，滿四十日止，忌酒肉，藥水皆大秤斗，取汁亦大升，
服湯訖，即行住坐臥，令藥力遍身百中行，若患大冷者，春秋各四十九日服之，
冷疾退盡極，須澄清服之。論曰，此湯補虛除固冷，莫過於此，但能用之，有如反掌，
恐後學者謂是常方，輕而侮之，若一劑得差則止，若傷多者，令人太熱復須冷藥押之，
宜審用之未可輕也。石英汁作薑豉服方   白石英（貳大兩）、肥豬肉（參斤）。
右以水捌升，煮石英，取五升，量煮豬肉得爛熟為度，取豬肉汁下蔥豉，
切肉作薑豉食之，一劑可六七日，喫令盡，二兩石英三度煮之，第一度全用，
第二度中破，第三度擣碎煮之，每煮用帛練袋盛之，石經三煮即換新者，二月以前，
八月以後，皆可作之。豬肚煮石英服方   白石英（末以絹袋重盛縫卻口）、
生地黃（切）、生薑（細切）、人參（末各貳大兩）、豬肚（一具淨料理如食法）、
豉（壹抄）、羊肉（半斤細切）、蔥白（七莖細切）、新粳米（壹合）、
蜀椒（四十九顆去目閉口者）。
右壹拾味藥并石英袋，內著豬肚中，急繫口，勿使洩氣及水入，以水二斗，煮取八升，
即停，以藥肚著盤上，使冷，然後破之，如熱破恐汁流出，先出石袋訖，
取煮肚汁將作羹服，每年三度服，每服石英依舊，餘藥換之，分數一依初法，
每服隔一兩日不用，食木耳竹，又人年四十以下服二大兩，
年四十五十乃至六十以上加二兩，常用，四月以後服之者，以石性重，服經兩月後，
石力若發，即接入秋氣，石力下入五藏，腰腎得力，終無發理也。
石英飼牸牛取乳服方  白石英（大三斤以上亦得）右壹味，擣篩細研，
經三兩日研了，取壹牸牛十歲以上養犢者，惟瘦甚佳，每日秤一大兩石末和剉豆與服，
經七日即得取乳，每日空腹熱服一升餘者作粥，任意食之，百無所忌，
以五月上旬起服大良，如急要，亦不待時節終無發也，其牛糞糞地隨意種菜，
還供服乳人喫之亦佳。石英糞地種菜食方   白石英（伍大斤以下亦可）右壹味，
擣研末，如前，取糞地種枸杞牛膝豆菜等，食之大益人。鍊白石英方
白石英（伍小兩為一劑取上黨經瑕者佳）右壹味，擣石英使碎，著研藥中，
以水浸石濕遍，不須多著水，即研令細如粉訖，更著水，使石上厚半寸許，攪之使渾，
澄定，瀉澄水於一淨器中，餘麤者乃更細研之，還以水如前法，以細為限，最下者，
即是惡石不堪用棄之，摠了又更一遍飛之了，可著日中及物藉之，安熱灰上即乾，
每以酒服二匕許，酒能使石不用和餘藥。
服白石英粉方 白石英（任多少瑩淨者）右研飛石如前，成粉訖，嘗之不磣，
捻之入肉者為細，不然，不堪服，以四兩為一劑，取好白蜜和之，分為二十一丸，
暴乾，帛練袋盛之，每先食三五匙粳米粥，即含咽一丸令消細末，以漱口咽之，服訖，
須倍二十日將息，不得食臭穢，在長安日依此法服至春初，頭痛額角如裂，
即服兩棗許紫雪立止。
耆婆大士治人五藏六腑內萬病及補益長年不老方 紫石英（研壹兩日）、白茯苓、
麥門冬（去心）、防風、芍藥、甘草（炙各柒兩）。右六味，治擇擣篩為散，
麥門冬擣令如飴，和散更擣千杵，又內少許蜜，更擣一千杵，令可丸如梧子，
酒服七丸，日二服，服之一年，萬病皆愈，二年骨髓滿實，三年筋化為骨，肉變為筋，
身輕目明，除風去冷，辟鬼神良，服之不絕，則壽年千歲，不老不衰而致神仙，
然服忌慎須持五戒十善行慈悲心救護一切乃可長生，
此等六藥應六時合陽養陰常須服之，巳有疾病者依檢六味之藥即合服之，檢勘諸經，
此六味之藥相生如母子和也，
服之久久在人腹耳。五石腎氣丸治諸虛勞亦與前同治方   白石英、紫石英、
鍾乳（各拾大分）、赤石脂、禹餘（各貳兩半）、署預、遠志（去心）、細辛、
茯苓、菟絲子（酒浸一宿）、蓯蓉、附子（炮去皮）、乾地黃、乾薑、
桂心（各五分）、海蛤、白朮（各七分）、石斛（壹兩半）、五味子、山茱萸、人參、
續斷、杜仲（炙）、澤瀉、蛇床子、桔梗、牛膝、天門冬（去心）、鹿耳（酒浸炙）、
當歸（各三分）、甘草（半兩炙）。右三十一味，擣篩為末，鍊蜜和丸如梧子大，
服五丸，日二服，稍加至三十丸，以酒下佳。五石烏頭丸，治男子五勞七傷諸積冷，
十二風痺，骨節沉重，四肢不舉，食飲減少，羸瘦骨立，面目焦黑，時時或腹內雷鳴，
膀胱常滿，或下青黃，經時不止，婦人產後惡血不盡，腹內堅強，諸勞少氣，
百病間發，或時陰腫，或即脫肛，及下出疼痛方。鍾乳（研鍊）、紫石英（研鍊）、
白石英（研鍊）、石硫黃（研各貳兩半）、黃芩、白薇、白朮（各三分）、
礬石（貳兩燒）、乾地黃（七分）、芍藥，附子（炮各壹兩去皮）、
烏頭（十五枚炮去皮）、吳茱萸（貳兩半）、蜀椒（去目閉口者汗）、人參、細辛、
白石脂、赤石脂、山茱萸、天雄（炮去皮）、芎藭、麥門冬（去心）、前胡、
半夏（洗）、龍骨、桂心（各五分）、遠志（拾伍枚去心）、茯苓、黃連、當歸、
紫菀、禹餘、雲母粉、甘草（炙各壹兩半）。右參拾肆味，擣篩為末，
鍊蜜和丸如梧子大，酒服十丸，日三，不知，增之可至二十丸，以心熱為知力也。
三石腎氣丸   鍾乳、白石英、赤石脂、禹餘、海蛤（並研鍊各貳兩半）、乾地黃、
石斛、白朮（各壹兩半）、桔梗、五味子、寄生、山茱萸、杜仲（炙）、牛膝、澤瀉、
天門冬（去心）、蛇床子、當歸（各參兩）、人參、署預、遠志（去心）、細辛、
菟絲子（酒浸）、茯苓、蓯蓉、附子（炮各壹兩去皮）、乾薑、桂心（各伍兩）、
甘草（半兩炙）、鹿茸（貳兩炙）。右參拾味，擣篩為末，鍊蜜和，更擣二千杵，
丸如梧子，酒服十五丸，稍加至三十丸，日二，忌如藥法。
五石更生散治男子五勞七傷，虛羸著床，醫不能治，服此無不愈，惟久病者服之，
其年少不識事，不事妄服之，明於治理能得藥適可服之，年三十勿服，
或腎冷脫肛陰腫服之尤妙。方  紫石英、白石英、赤石脂、鍾乳、石硫黃、
海蛤（並研）、防風、栝樓（各貳兩半）、白朮（柒分）、人參（參兩）、桔梗、
細辛、乾薑、桂心（各伍分）、附子（炮參分去皮）。右壹拾伍味，擣篩為散，
酒服方寸匕，日二，中間節量以意裁之，萬無不起，熱煩悶可冷水洗面及手足身體，
亦可渾身洗，若熱欲去石硫黃赤石脂，即名三名更生一方言是寒食散，方出何侯，
壹兩分作三薄，日移一丈再服，二丈又服。五石護命散治虛勞百病，羸瘦欬逆短氣，
骨間有熱，四肢煩疼或腸鳴腹中絞痛，大小便不利，尿色赤黃，積時繞臍切痛急，
眼眩冒悶惡寒風痺，食飲不消，消渴嘔逆，胸中脅下滿氣不得息，周體浮腫，
痺重不得屈伸，唇口青，手足逆，齒牙疼，產婦中風，及大腸寒，年老目暗，
惡風頭著巾帽，厚衣對火，腰脊痛，百病皆治，不可悉記甚良，能久服則氣力強，
壯延年益壽。方  紫石英（取紫色頭如權蒲者上）、白石英（取如箭鏃者上）、
鍾乳（極白乳色者上）、石硫黃（取乾黃色燒有灰者）、赤石脂、海蛤、
栝樓（各貳兩半）、乾薑、白朮（各壹兩半）、人參、桔梗、細辛（各伍分）、
防風、黑附子（炮去皮）、桂心（各參分）。
右壹，拾伍味，皆取真新好者，各異擣篩巳乃出散，重二兩為一劑，分三薄，
淨溫淳酒服一薄，日移一丈再服一薄，如此三薄盡，須臾以寒水洗手足，
藥力行者痺便自脫衣冷水極浴，藥力盡行，周體涼了，心意開明，所患即差，
羸困著床，皆不終日愈矣，人有強弱，有耐藥，若人羸弱者，可先小食乃服藥，
若人強，不須食也，有至三劑藥不行者，若病人有宿澼，宜先服消石大黃丸下之，
乃可服散，服藥之後，宜牽勞，若羸著床不能行者，扶起行之，常當寒食寒臥寒衣，
能極寒益善，若寒藥未發者不可浴也，浴則矜寒，使藥噤不發，令人戰掉，
當溫酒飲之起跳踊春摩出力，溫乃浴解則止，勿過多也，又當數令食，
無晝夜一日可六七食，若失食飲，亦令人寒，從食則溫矣，
若老小上氣及產婦臥不能起頭不去巾帽厚衣對火者，服藥之後便去衣巾，
將冷如法勿疑，虛人易治，與此藥相宜，實人勿服也，此藥雖良，令人氣力兼倍，
然其難將適，大要在善將息節度，專心候按，不可失意，當絕人事，
惟久病著床醫所不治患厭病精意者乃可服耳，小病不能自勞者，必廢失節度，
慎勿服之，若傷寒大下後乃可服之，便極飲冷水，若產婦中風身體強痛不得動搖者，
便溫酒服一劑，因以冷水浴取差，已浴之後，身有小痺，便以寒水浴使周遍，
初得小冷，當小惡，得水之後，自當快之，當數食飲酒於意復悄悄不可快者，
當復冷水浴，以病甚者水略不去體也，若病偏在一處，
偏煩偏熱偏冷偏痺及眩心腹滿者，便以冷水逐洗於水下即可矣，
如此盡晝夜洗藥力盡乃止，凡服此藥不令人吐也，病痛皆自冷，若膈上滿欲吐者，
便餔少冷食即安矣，服藥之後，大便當變於常，或小青黑色，此藥功耳，勿怪之，
若大溫欲吐不可禁者，當吐，不可令人極也，明旦當更服，若洗浴晚者，
藥必失勢不行，則冷不可強也，凡洗浴太早則藥噤寒，太晚則吐亂，不可失適，
寒則出力乃溫洗，吐則速令洗冷，食若以飢為寒者食自溫，常當將冷不可熱向火，
若誤更衣臥即為逆，凡服此藥，食皆須冷，惟酒令熱，
自從或一月而解或二十日而解之，當飲酒令體中薰薰不絕，當以淳酒，
若飲薄酒及白酒，令人變亂，若病癥瘕者，要當先下，乃可服藥耳。
三石散主風勞毒冷補益諸病悉治之方   紫石英、鍾乳、白石英（並研各伍分）、
白朮（參兩半）、防風、桂心（各壹兩半）、牡蠣（半兩熬）、桔梗（壹兩）、細辛、
茯苓、人參、附子（去皮）、栝樓、蜀椒（汗去目）、杜仲（炙）、乾薑（各參兩）。
右壹拾陸味，擣伍千杵，酒服方寸匕，日三，行百炙。
更生散治男子女人宿寒虛羸脅逆滿，手足煩熱，四肢不仁，食飲損少，身體疾病，
乍寒乍熱，極者著床四五十年服眾藥不差，此治萬病，無不愈者悉，主之方。
鍾乳、白石英、海蛤（各研）、赤石脂、防風、栝樓（各貳兩半）、乾薑、
白朮（各壹兩半）、桔梗、細辛（各伍分）、人參、附子（炮去皮）、
桂心（各參分）。右壹拾參味，皆須新好州土者擣篩為散，囊盛四兩為八薄，
溫酒和服一薄，須臾起行，隨力所往，還欲坐臥，隨意著衣乃臥，適體中所便，
食時乃冷，不得熱食，只得大冷，忌食豬肉羹臛湯麵，不得房室，
諸禁忌之物皆不得食，服藥後二十日復飲熱食及房室，可漸隨意，惟服藥時不得耳，
若頭面中憒憒者，散髮風中梳百餘遍，一百三飲五合酒訖，日下晡渴，便飲酒噉脯飯，
常令體中薰薰有酒勢，手足煩熱，可冷水洗之，加硫黃即邵靳散也。

2=標題= 服諸石藥，及寒食散已，違失節度，發病療之法合四十五條第三（論三首）。
論曰，服石丸散及酒，亦有單服異石者，既見未即有效，謂不得藥力，至後發動之日，
都不自疑是石不肯作石法將息，乃作異治多致其患，略述將息節度法如後。
一或頭痛欲裂者，由熱食作癖故也，急下之，即差。二或惡食臭如死物氣，
由溫食作癖故也，急下之，下不差，仍速冷食強行，差。三或兩目欲脫者，
由犯熱在肝故也，急下之，自止。四或咽中痛鼻塞清涕出者，由衣厚近火故也，
但脫衣當風取冷石熨咽顙即止，不須洗之。五或腰痛欲折者，由衣厚體溫故也，
宜水洗石熨。六或大便難腹中堅如盤蛇，由犯溫積久有乾糞不去故也，
宜消酥蜜膏適寒溫調服一二升，津潤腹中即下，若不可更下，乃止。
七或頭眩欲蹶者，由衣厚犯熱故也，宜針頭冷水洗即止。
八或淋下不得小便者，由坐久下溫乘騎下熱入膀胱故也，
但冷食飲冷水洗熨以冷石三兩度即止，若不止，可下之，不下，殺人。
九或腳疼欲折者，由久坐下溫故也，宜臥單床行役冷水洗，止。
十或患寒頭掉不自支任者，由食少，藥氣行於肌膚，五藏失守，百搖動，
與正氣競故也，乃強飲熱酒以和其，強食冷飯以定其藏，強行動以調其關節，
強洗以宣其擁滯，酒行衝遍，關機調柔，則了了心明也。
十一或腹脹欲死者，由久坐下熱衣溫，失食失洗不行故也，宜冷水洗當風取冷，
即差，亦宜冷食。十二或失氣不可禁止者，由犯熱不時洗故也，但冷洗之即差。
十三或心痛如剌者，由應食而不食，應洗而不洗，寒熱相擊，氣結不通，
聚在心中故也，宜任性，但飲熱酒，令酒勢得行，氣息通達氣得已行，
以冷水淹布手巾，著所苦處溫復易之，須臾自解，仍速冷食能多為善，諸痛之中，
必痛最惡，急宜速救之，惟熱酒為善，起沈滯於血之中，故當任力自溫，
更以冷水洗，即差。十四或遺糞不自覺者，由下溫熱氣上入胃腹故也，冷水洗即止。
十五或氣絕口噤不得開者，由冷熱交競故也，病者不自知當須傍人救之，
要以熱酒灌之，咽中寒盛，酒入必還出，但頻灌出復內，乃至半日許得酒下，差，
不下，必死。十六或食便吐出不得安住者，由癖故也，急下之，不下，殺人。
十七或小便稠數者，由熱食及噉諸熱物餅果肉之屬故也，宜以冷水洗浴，少服梔子湯
、差。十八或下部臭爛者，由坐薦厚下熱故也，
坐冷水中即止。十九或耳鳴如風聲，又有汁出者，由自勞出力過度，房室不節，
氣上耳故也，但數數冷食，禁房室，即差。二十或目痛如剌者，
由熱入胃肝眼故也，但數數冷食，清旦以小便洗之，三日即止。
二十一或口中傷爛舌強，而燥不得食味者，由食少榖氣不足，藥氣積在胃管中故也，
以梔子湯三劑即止。二十二或腳指間生瘡者，由著履襪太溫故也，當履冷地冷水洗之，
即止。二十三或手足偏痛，諸骨節解，身體發癰及瘡結核，由寢處久不自移徙，
暴熱偏併，聚在一處故也，若堅結極痛甚者癰發，如覺便以冷水洗之，冷石熨之，
飲熱酒散極熱，數日以冷水洗不絕，乃差，洗之無限要差為期，若乃不差，
取磨刀石如手許大，燒令赤，以投苦酒中，石自裂，細擣以冷水和塗之，日二三，止。
二十四或嗜臥不能自覺者，由久坐熱悶故也，急起冷水洗冷食，自差。
二十五或夜不得眠者，由食少熱在內故也，服梔子湯冷食，止。二十六或飲酒不解，
食不得下，乍寒乍熱，不洗便熱，洗之復又寒，甚者數十日，輕者數日，
畫夜不得寢息，愁悲恚怒驚悚恐懼恍惚忘誤者，由溫積久寢處失節，食熱作癖內實，
使熱與藥併行寒熱交競故也，雖以法救之，終不解也，昔皇甫氏曾如此，對食垂涕，
援刀欲自刳未及得施，賴叔親見，迫事不得行，退而自思，乃弩力強食飲冷水洗，
即止，禍不成矣，當困時舉家親知莫能救解，賴三兄士元披方得三黃湯令服，
大便下即差，自此常以救以急也。二十七或脫衣便塞，著衣便熱者，
由脫著之間無適故也，當小寒便著，小熱便脫，又洗之則醒勿忍，不依此者便發病也。
二十八或兩腋下爛，由兩臂相近故也，以物隔之冷水洗之冷石熨之，止。
二十九或嘔逆咽中傷損，清血出者，由臥溫食熱故也，飲冷水冷石熨，咽即止。
三十或鼻中有氣如斷雞子臭者，由熱衣溫食故也，但脫衣冷食冷水洗，即止。
三十一或齒齗腫，脣爛牙疼頰噤者，由犯熱不時解故也，但當對風張口，
使冷水入咽顙，冷水漱口三度，叩齒三十六通，止。三十二或遍體患腫痛，
不能自轉徙者，由久停久息，久不飲酒藥，氣沈在皮膚之內，血不通故也，
但飲熱酒冷水洗自勞行，差，若極不能自行，使人扶強行，令肢節調柔乃止，
雖行又不得令過，過則失度，熱復洗之，要者酒為佳。三十三或目暗無所見者，
由飲食熱居處太溫故也，但冷食冷水洗脫衣，目自明也。三十四或下痢如寒中者，
由食飲犯熱所致故也，人多疑是卒疾又滯癖，作者皆由犯熱所為，慎勿疑也，
速脫衣冷食飲熱酒，即差。三十五或百節酸疼者，由厚衣被溫故也，
但臥單床薄被著單故衣，差雖冬寒常須散髮受風冷石熨，若犯此悶者，但緩衣帶冷浴，
勿忍病而畏浴也。三十六或兢戰惡寒，或發熱如溫瘧者，由失食忍飢失洗不行，
又由食臭穢故也，急冷食冷水洗之，數行止。三十七或關節強直，不可屈伸者，
由厚衣坐久停息不煩勞，藥氣不散，漸侵筋血故也，當任力自溫，便以冷水洗飲熱酒，
差，令行動出力使勞發熱，非厚衣近火，又仍不遍則失度，熱復洗之。
三十八或患食冷不可下者，由久食冷，口中不知味故也，當作白糜酒和酥，
熱食一兩度，若熱悶者還冷食飲，止。三十九或傷寒溫瘧者，由犯熱故也，
亦可以常藥治之，無咎，但勿服熱藥，傷寒瘧藥皆除熱破癖，不與寒食相妨，
可通服也。四十或藥發輒屍臥不識人者，由熱氣盛，食少不充，邪忤正性故也，
但飲熱，酒冷食冷水洗自勤勞，以水淹布巾蓋頭溫，易之仍自勞，差。
四十一或肌肉堅如木石，不可屈伸者，由食熱臥溫作癖，久而不下，五藏隔閉，
血不通故也，但下須冷食冷飲冷水洗自勞行，差。四十二或四肢面目皆浮腫者，
由食溫久不自勞，藥與正氣相隔故也，但飲熱酒冷飯，自勞行洗浴，止。
四十三或身肉痛楚，移轉不一處，如似遊風者，由犯熱故也，非是風，
宜冷水洗冷石熨，即止。四十四或寒熱累日，張口吐舌，眼視高睛，不與人相當，
日用水百餘石，洗澆不解者，由不能自勞行，飲冷酒食熱故也，
譬如暍人心下更寒以冷水救之，愈，劇者氣結成冰，得熱熨飲則冰消氣通，暍人乃解，
藥氣聚心乃更寒戰宜急飲熱酒，令四肢通暢，然後以冷食冷水洗之，即止。
四十五或臂腳偏急痛，由久坐臥溫處不移徙，熱入腹附骨故也，
當以冷水淹布巾以搏之，溫即易之，不過三日，止。右凡服石之人有病，
要先以解石法消息之，若不效者，始可用餘方救之，前所列凡四十五條，
元是服石丸散違失節度發病由狀，亦有消息得差者，今之世人，
多有單服鍾乳礜石桃花石紫石，亦有僉和草藥服之，此等雖非五石，亦是五石之例，
至於將息慎忌，禁發動病由，消息損益亦同例，人既見單石而不稱意，
乃便輕之惟以大散，乃至發動乃致困危，其服單石者，理宜將息，若違犯禁忌，
但看病狀與上微同者，依前法消息，必定痊除。論曰，服石發動將息事雖眾多，
指的而言者，要當違人理反常性，可依易者將息，所謂六反七急八不可三無疑。
言六反者   重衣更寒一反、飢則生臭二反、極則自勞三反、溫則滯痢四反、
飲食欲寒五反、腫瘡水洗六反。言七急者
當洗勿失時一急、當食勿飢二急、酒必清淳熱三急、衣溫便脫四急、食必須冷五急、
食不患多六急、臥必底薄七急。言八不可者   冬寒欲火一不可、飲食欲熱二不可、
當疹自疑三不可、畏避風濕四不可、極不欲行五不可、飲食畏多六不可、
居貪厚席七不可、所欲從意八不可。言三無疑者   務違常理一無疑、
委心棄本二無疑、寢處必寒三無疑。右凡服石之人，
若能依此六反七急八不可三無疑者，雖不得終蠲此疾復常無病，可以清旦暮之暴也。

2=標題= 解石及寒食散并下石第四（論一首方六十九首）
論曰，凡是五石散先名寒食散者，言此散宜寒食冷水洗取寒，惟酒欲清，熱飲之，
不爾即百病生焉，服寒食散但冷將息，即是解藥熱，實大盛熱服三黃湯也。
治石發動上氣熱實不解，心腹滿，小便赤，大便赤，大便不利，痞逆衝，
口中焦燥目赤方。大黃（壹兩）、黃連、黃芩、芒消、甘草（炙各貳兩）。
右伍味，咀，以水伍升煮取二升半，再服，凡用大黃芒消，臨湯熟內之。
治石發熱舊小三黃湯，殺石熱勝前方，除實不及前方。
大黃（貳兩一方壹兩）、黃芩（貳兩一方壹兩）、梔子（拾肆枚擘）、
豉（參升綿裹）。右肆味，咀，以水六升先煎藥數沸後，內豉煮取二升，分二服，
取差止。治熱殺石氣下去實兼發汗解肌中風熱氣湯方
大黃（參兩）、黃芩（貳兩）、梔子（拾肆枚擘）、豉（壹升綿裹）、
麻黃（去節）、甘草（炙各貳兩）。右陸味，咀，以水九升煮麻黃，去上沫，
內諸藥，煮取四升內豉三沸，分三服，得下止。
治虛石發內有客熱中痞，外有風濕不解，肌中急攣黃芩湯方。
黃芩（貳兩）、梔子（拾肆枚擘）、蔥白（壹握）、豉（壹升綿裹）。
右肆味，咀，以水柒升，煮豉三沸，去滓，內諸藥，煮取三升，分二服，不止，
更為之。治虛勞下焦有熱，骨節疼痛，肌急內痞，小便不利，大便數而少，
吸吸口燥少氣折石熱湯方。大麻子（伍合去皮）、豉（貳升綿裹）。
右貳味，研麻子碎，以水四升合煮，取一升五合，分三服，服三劑，即止。
大黃湯治石發煩熱脹滿，身生瘡，年月深久治不差者，石虛熱生瘡方。
大黃（參兩）、麥門冬（壹兩去心）、梔子（拾肆枚擘）、黃芩、芒消、
甘草（炙各貳兩）。右陸味，咀，以水七升，煮取二升五合，分為五服，
得下止。治石發熱，熱結生腫堅起，始作腫宜下之，升麻湯方。
升麻、枳實（炙）、芍藥、大黃（各貳兩）、當歸、黃芩（各壹兩）。
右陸味，咀，以水捌升，煮取二升，分三服，得下腫消止，熱甚倍加黃芩，
一方有甘草一兩。治石發熱盛，變作癰腫，初欲成急治之方。石燕子（柒枚）
右壹味，以水三大升煮之取二升，數用淋洗之，以差為度。
治石發頭痛，脹滿，或寒或熱，手足冷，或口噤，或口爛生瘡乾燥，惡聞食氣，
前胡湯方。前胡、芍藥、黃芩、大黃、甘草（炙各貳兩）、大棗（貳拾枚擘）。
右陸味，咀，以水八升，煮取二升五合，分三服若心脅堅滿加茯苓三兩，
滿塞加枳實一大兩炙，連吐中冷不飲食加生薑三兩，胃虛口燥加麥門冬三兩去心，
凡欲加藥者，則加水一升。治石發身如火燒靳邵黃芩湯方
黃芩、枳實（炙各貳兩）、梔子（拾肆枚擘）、栝樓、厚朴（炙）、芍藥、
甘草（炙各壹兩）。右柒味，咀，以水七升，煮取二升五合，分三服。
治石毒或十年二十年三十年而發者，或慓慓如寒，或飲食或不欲食，
若服紫石英發毒者，熱悶惛惛喜臥，起止無氣力或寒，皆腑氣所生，藏氣不和，
礜石發熱者燥而戰，石硫黃發熱者鬱鬱，如熱極者身並破裂，華佗薺苨湯方。
薺苨（肆兩）、茯苓（壹兩）、蔓菁子（壹升）、芍藥、人參、藍子、黃芩、
甘草（炙各壹兩）。
右捌味，咀，以水壹升，煮蔓菁子，取八升，去滓，內諸藥，煮取二升五合，
分三服，若虛弱者，倍人參減黃芩，若氣上，
倍茯苓加薺苨一兩（外壹秘要黃芩芍藥各貳兩無人參）。治桃花石發即心噤，身壯熱，
頭痛覺者溫清酒飲之隨多少，酒熱行即差，亦可服大麥，
不解服此麥奴湯方（大麥見第十七卷中）。大麥奴（葉是陰乾）、
麥門冬（去心各肆兩）、桂心（參兩）、蔥白（捌莖勿使葉）、人參（壹兩）、
甘草（炙貳兩）。右陸味，咀，以水八升，煮取三升，去滓，分溫三服，若無麥奴，
以麥三升淨淘洗，先煮使熟，去滓，添水滿八升，然後內諸藥，煮取三升，分三服。
治一切雜石發動方   麥門冬（去心）、人參（各參兩）、甘草（壹兩炙）。
右參味，擣篩為末，鍊蜜和丸如彈丸，一服三丸，忌如前法。
治心肝熱方   人參、黃芩（各貳兩）、梔子（拾枚擘）、麥門冬（去心）、桂心、
甘草（炙各壹兩）。右陸味，切，以水六升，煮取二升，分三服。
治熱拆石皇甫梔子湯方   梔子（拾肆枚擘）、黃芩（貳兩半）、豉（壹升綿裹）。
右參味，咀，以水六升，煮取三升，去滓，內豉煮取二升，分二服。
治石發煩熱脹滿，身體生瘡，年月久遠者，兼治諸藥乳石發動方。
麻黃（去節）、甘草（炙各壹兩）。
右貳味，咀，以水二升，煮取半升，內清酒五合，煎取軟一升，
其患者先須火邊炙令熱徹欲汗，因即熱服之，令盡溫覆臥，須臾大汗出，即差。
治一切石熱發方   但飲淳美熱清酒泠食自勞冷洗，差。
治乳石痢及常服壓石方   取好豉炒令黃香，待冷擣篩，心未熟更炒待冷還擣，
若心熟皮即焦苦，所以須再炒，日別空腹再服二大匙，以冷水服之佳。
治石痢方   淡煮真好茶汁服二三升，重者三服，輕者一二服，即差。
解散石發動諸藥不治單服酒豉方   清美酒（壹升）、好豉（伍合綿裹）。
右貳味，和煮三五沸，熱飲壹升使盡，大良。
治一切石發單方  擣生冬瓜汁三升分為三服。治雜石發單方 煮蔥白汁服亦解。
單煮枹杞白皮汁服亦解。單煮胡荽汁服亦解，冬煮根飲之。單煮薺苨汁飲亦解。
解散熱渴最良方   蔥白不過一斤、胡荽、薺苨、枸杞。不越半斤皆單煮，取汁飲之。
又單煮大肉汁，服解大散，良。豬膏湯解大散方   豬膏（壹兩烊之）、
豉（壹升綿裹）。右貳味，以水三升煮豉，取汁一升，內豬膏，服七合，日三服。
石人飲宜清冷不宜熱，熱即氣擁痞石，惟酒一種，須熱也。
若為食倉米臭肉動乳者，必須蔥豉湯細細服之，可立五六度，即差。
若食飲損者，於蔥豉湯中內當歸一兩煮之，去滓，分溫三服便差，仍未除者，
可作後蘆根湯服之方。蘆根、地榆、五加皮（各壹兩）。
右參味，咀，以水三升，煮取一升，去滓，一服即差，此湯力快，
小可者不須服之。若得四時節氣冷熱不調動乳者，皆是寒熱所致，其狀似瘧，
久久不療，令人隕命，縱服諸藥，必終不差，必須作生熟湯以浴之方。
以大器盛湯，若大熱，投少冷水，即入湯中坐勿動，須更百節開，
寒熱之氣皆從毛孔中出，變作流汗，若心中熱悶者，還服少許熱湯即定，良久乃出湯，
便厚衣覆蓋臥豁然覺醒平復，如患大重者，不過三二度，即差。
人參湯解散數發動煩悶嘔逆   人參、白朮、栝樓、甘草（炙各貳兩）、黃芩（壹兩）。
右五味，咀，以水七升，煮取二升，去滓，分為三服，溫溫服。
治服石及散發背癰疽方   取烏豆二升水六升，煮令稀稠如薄餳，量減取三大合，
匙抄細細內患人口中，審聽腹中作聲，如欲利即停，須臾必利，利後即差，
忌熱食陳臭等。治石氣發身體微腫面上瘡出方   紫雪（湯成下）、黃芩（各貳兩）、
萎蕤、升麻（各壹兩半）、梔子（拾枚擘）、犀角屑、甘草（炙各壹兩）。
右柒味，咀，以水五升，煮取一升八合，絞去滓內紫雪，分溫三服，
每服如人行六七里，又服，利三行為度，仍用後方塗瘡，忌熱麵豬肉海藻等。
治石熱面上生瘡方   取寒水石，以冷水於白瓷瓶中研令汁濃，將塗瘡乾，即點之，
勿令停。治諸石發動口乾寒熱似鬼神病方   麥門冬（伍兩去心）、大黃、
苦參（各等分）、萎蕤、梔子（擘）、五加皮、黃芩、生犀（屑）、芍藥、
升麻（各壹兩）、大青、甘草（炙各參分）。右壹拾貳味，擣篩為末，
鍊蜜和丸如梧子，每食訖少時，以蜜水服十四丸，漸稍加至二十丸，以意加減，
忌諸熱食及海藻豬魚炙肉蒜麵等。治石等毒發熱困苦方
豬脂（成鍊）、蔥白（切各伍合）、芒消（壹兩）、豉（壹兩半）。
右肆味，以水二升煮蔥豉，取一升五合，絞去滓，下豬脂芒消，分溫三服，
每服如人行三四里，進一服快利為度，忌熱麵及炙肉蒜粘食陳臭等物。
麻黃湯治石發困不可解者方   麻黃（貳兩去節）、梔子（拾肆枚擘）、
香豉（壹升）、甘草（壹兩炙）。右肆味，咀，以酒伍升漬一宿，加水二升，
煮取三升一合，分三服，忌如藥法。又方   大黃（別浸）、黃芩、甘草（各貳兩炙）。
右參味，咀，以水五升，煮取二升，分溫三服。
治金石發熱及諸熱朴消丸方
朴消（成鍊者壹斤）右一味，研令成粉，以白蜜和調作丸如梧子，每食訖，
以蜜水服三十丸，服金石經年以來，覺身中少熱，即以丸壓之，每至夜欲臥時，
服三十丸或至四十丸，取胸膈涼冷為度，此用之極有效，若有時患及發者，
即取一大匙粉和水服之，空腹服之得一兩行利即差，如不利，加服之，以利為度，
凡朴消取不著風者，黃者殺人，赤者傷人，白者為佳。又方是藥冷熱俱治押石，
主大秘澀。凡朴消煮葵子汁和服一大兩半，有芒銳者，亦療暴赤眼，用水服，孩子量。
治女子先因月經不通，研生石服，即今見患脅熱衝頭面，腰胯冷極宜服此方。
茯苓、萎蕤、大黃（別浸）、生薑（各貳兩切）、大棗（柒枚擘）、
石膏（六兩碎綿裹）、芍藥、黃芩、人參、芒消、甘草（炙各貳兩）。
右壹拾壹味，切，以水一斗，煮取二升八合，去滓，分三服，
每服相去如人行十里，又進之，快利，五行以來，病即差，忌生冷熱麵豬魚蒜等。
治石發動心熱毒萎蕤湯方   萎蕤、黃芩、乾薑、生薑（各貳兩切）、
豉（壹大合綿裹）、芍藥、升麻、黃連、柴胡（各貳兩）、梔子（柒枚擘）、
石膏（捌兩碎）、芒消（肆兩）。右一十二味，咀，以水一斗五升，先煮石膏，
減一升，次下諸藥，煮取二升八合，去滓，下芒消，攪令散，分溫三服，
每服相去如人行十里，進之利五六行，當自止，忌如前。
治石發熱困苦宜下石方   露蜂房（壹升炙）右壹味，切，以水三升，煮取一升，
一服五六合，日二服，石從小便下如細沙，盡停無所忌。
又下石方   萎蕤、升麻、薺苨、人參（各柒兩）、大黃（參兩）、黃芩、葛根、
紫草（各捌兩）、犀角（拾壹兩屑）、梔子（貳七枚擘）、芒消（貳兩）、
銀屑（肆兩研）、豬脂（抬參兩臘月者）、露蜂房（拾兩）、玄參、
甘草（炙各肆兩）。
右壹拾陸味，切，以無灰酒八斗漬，經十日，其豬脂用酒一升煎鍊取三兩，
脂與銀屑和研，內藥中，每日空腹服之，量力多少，忌熱麵炙肉海藻蒜等。
治發背竹葉黃耆湯方   淡竹葉、黃芩、前胡、生薑（各四兩切）、芍藥（參兩）、
小麥（參升）、黃耆、茯苓、枳實（炙）、麥門冬（去心）、梔子（各參兩擘）、
大棗（抬肆枚擘）、芎藭、知母、乾地黃、人參、石膏（碎）、升麻、
甘草（炙各二兩）。右壹拾玖味，咀，以水一斗六升，先煮竹葉小麥，取一斗二升，
去竹葉麥，內諸藥，煮取四升，一服一升，日三，夜一。治男子癰，始欲發背，
不甚往來寒熱，竹葉黃耆湯方。淡竹葉、小麥（各參升）、黃耆、升麻、乾地黃、
芍藥、當歸、通草、知母（各參兩）、大棗（拾捌枚擘）、黃芩（壹兩半）、
生薑（伍兩切）、茯苓、芎藭、前胡、枳實（炙）、麥門冬（去心）、
甘草（炙各貳兩）。右壹拾捌味，咀，以水壹柒升，先煮竹葉小麥，取壹貳升，
去滓，內諸藥，取煮肆升，分溫伍服，日三，夜二忌如藥法。
治癰發背諸客熱腫始作竹葉湯方   淡竹葉、小麥（各參升）、生薑（陸兩切）、
大棗（拾肆枚擘）、茯苓、麥門冬（去心）、枳實（炙）、芍藥、人參（各貳兩）、
黃耆、前胡、乾地黃、升麻、射干、黃芩、芎藭、甘草（炙各三兩）。右壹拾柒味，
咀，以水一斗七升，先煮竹葉小麥，取一斗二升，去滓，內諸藥，煮取四升，
分五服，若熱盛秘澀不通者，加大黃二兩，已下，勿加也。治患大熱，體盛發癰，
或在於背或在陰處生地黃湯方 生地黃（捌兩）、竹葉（參升）、小麥（貳升）、
栝樓（肆兩）、大黃（伍兩）、人參、當歸（各壹兩）、黃耆、黃芩、通草、升麻、
芍藥、前胡、茯苓、甘草（炙各貳兩）。右壹拾伍味，咀，以水二升，煮竹葉小麥，
取一斗二升，去滓，內諸藥，煮取四升，分四服，分四服，日三，夜一，不愈，常服。
治發背黃耆湯方   黃耆、黃芩、麥門冬（去心）、遠志（各貳兩去心）、
大棗（貳拾枚擘）、人參、芎藭、乾地黃、芍藥、當歸（各壹兩）、生薑（伍兩切）、
桑螵蛸（拾肆枚炙）、雞胵（貳具）。右壹拾參味，咀，以水一斗，先煮雞胵，
令熟，可食，去之，內諸藥，更煮取四升五合，分服九合，日三，夜一。
治發背黃耆湯方   黃耆、麥門冬（去心）、芍藥、黃芩、人參、甘草（炙各參兩）、
石膏（碎）、當歸（各貳兩）、半夏（肆兩洗）、生薑（伍兩切）、生地黃（半斤）、
大棗（參拾枚擘）、淡竹葉（切貳升）。
右壹拾參味，咀，以水一斗，先煮竹葉，取九升，去竹葉，內諸藥更煮取三升分，
四服，如人行二十里，又服，良久，進粥消，又進，消息。
甘草（炙各壹兩）右壹拾參味，咀，以水一斗五升，先煮竹葉，令減五升，
去竹葉，內諸藥，煮取三升五合，分四服，日三，夜一。
治癰腫發背竹葉湯方   竹葉（切伍升）、小麥、生薑（伍兩切）、桂心（壹兩半）、
大棗（貳拾枚擘）、芍藥、乾地黃（各參兩）、茯苓、升麻、當歸、
甘草（炙各貳兩）。右壹拾壹味，咀，以水一斗七升，煮小麥竹葉，取一斗一升，
去竹葉，內諸藥，煮取三升五合，分四服，如人行七八里，再服。治男子發背，
肋結塊氣，或經一月苦寒熱，枳實湯方。枳實（炙）、芍藥、乾地黃、前胡、黃芩、
通草（各參兩）、知母、芎藭、細辛、茯苓、黃耆、人參、甘草（炙各貳兩）。
右壹拾參味，咀，以水一斗一升，煮取三升五合，去滓，分四服。
治發背虛熱大盛腫熱侵進不住內補湯方
乾地黃（肆兩）、升麻、當歸、人參（各壹兩）、生薑（伍兩切）、
麥門冬（去心）、芍藥（各參兩）、大棗（貳拾枚擘）、遠志（去心）、茯苓、
大黃、黃芩、黃耆（各貳兩）。
右壹拾參味，咀，以水一斗，三升煮取五升，去滓分為（五服）。
生地黃湯治發背方
生地黃（捌兩）、黃耆、黃芩、茯苓（各參兩）、大棗（貳拾枚擘）、
芎藭（壹兩）、淡竹葉（貳升切）、芍藥、人參、當歸、通草、甘草（炙各貳兩）。
右壹拾貳味，咀，以水三斗，先煮竹葉，取一斗五升，去滓，內諸藥煮取四升，
去滓，分五服。
治發背癰，已服生地黃湯取利後服此方
黃耆、芍藥、乾地黃、栝樓（各三兩）、小麥（壹升）、黃芩、柴胡、
麥門冬（去心）、遠志（去心）、升麻（各貳兩）、當歸（壹兩）、
淡竹葉（切肆升）、大棗（拾肆枚擘）。
右壹拾參味，咀，以水一斗八升，先煮竹葉小麥，取一斗，去滓，內諸藥，
煮取三升，去滓，分三服，日三。
治癰節近肺俞，此多虛，故不宜用大黃，若欲得下，但其間數服此方。
黃芩、前胡、栝樓、芍藥、麥門冬（去心）、知母（各參兩）、乾地黃（肆兩）、
淡竹葉（三升）、小麥（貳升）、黃耆、升麻、甘草（炙各貳兩）。
右壹拾貳味，咀，以水一斗八升，先煮竹葉小麥取一斗，去滓，內諸藥，
煮取四升，去滓，分為四服，日三，夜一。治背脊癰節，舉身壯熱，巳行薄貼，
此方數用有驗，連翹湯方。連翹、漏蘆、射干、白歛、升麻、梔子（擘）、芍藥、
羚羊角（屑）、黃芩（各參兩）、生地黃（捌兩）、寒水石（伍兩碎）、
甘草（貳兩炙）。右壹拾貳味，咀，以水一斗，煮取四升，去滓，分四服。
治大虛客熱發背上苦牽痛微有腫腫氣來去黃耆湯方。
黃耆、乾薑、當歸、桂心（各貳兩）、大棗（貳拾枚擘）、麥門冬（去心）、
芍藥（各參兩）、半夏（肆兩洗）、生薑（伍兩切）、人參、芎藭、
甘草（炙各壹兩）。右壹拾貳味，咀，以水一斗二升，煮取四升，去滓，分五服，
日三，夜二。治癰發背及在諸處竹葉黃耆湯方 竹葉（切肆升）、黃耆、
芍藥（各參兩）、當歸（壹兩）、大黃（壹兩半）、升麻、黃芩、前胡、知母、
麥門冬（去心）、甘草（炙各貳兩）。右壹拾壹味，咀，以水壹斗七升，
煮竹葉取九升，去滓，下諸藥，煮取二升八合，分三服，利兩三行，佳也。
治癰發背內補芍藥湯方
芍藥、乾地黃、桂心（各貳兩）、當歸（參兩）、生薑（肆兩切）、
黃耆（伍兩）、茯苓（參兩）、人參、麥門冬（去心）、甘草（炙各壹兩）。
右壹拾味，咀，以水一斗，煮取三升，分三服。
治發背腫即驗前胡建中湯方
前胡（參兩）、生薑（切）、茯苓、黃芩（各伍兩）、桂心（壹兩）、
人參（壹兩半）、當歸、芍藥、半夏（湯洗三十遍）、甘草（炙各貳兩）。
右壹拾壹味，咀，以水壹斗，煮取四升，分四服。
治癰發背漏蘆湯方
漏蘆、白歛、黃芩、芍藥、枳實（炙）、白薇、甘草（炙各貳兩）、
大黃（別浸）、麻黃（去節）、升麻（各參兩）。
右壹拾味，咀，以水一斗，先煮麻黃，去上沫，然後下諸藥，煮取三升，分三服。
治男子背上發腫時覺牽痛內補黃耆湯方
黃耆、當歸（各貳兩）、乾地黃、麥門冬（各三兩）、生薑（伍兩切）、
大棗（拾肆枚擘）、芍藥、芎藭、人參、甘草（炙各壹兩）。右壹拾味，咀，
以水一斗，煮取三升五合，分服七合，日三。治發背黃耆湯方
黃耆、乾地黃、茯苓（各肆兩）、大棗（拾伍枚擘）、芍藥（參兩）、
生薑（貳兩切）、當歸（貳兩半）、人參、甘草（炙各壹兩半）。
右玖味，咀，以水壹貳升，煮取肆升，分肆服，日三，夜一，加黃芩貳兩，佳。
治腫瘡發背芍藥甘草湯方
芍藥、乾地黃、黃耆（各參兩）、甘草（炙壹兩半）、人參（壹兩）、茯苓、
麥門冬（去心）、生薑（各貳兩切）。右捌味，咀，以水八升，煮取二升五合，
分三服。治毒腫發背黃耆湯方   黃耆、白歛、玄參、黃芩、大黃、
甘草（炙各貳兩）、竹葉（切壹升）。右柒味，咀，以水九升，煮取三升分三服，
一日令盡，忌豬肉，治癰腫始覺即令消，其腫五色，並為發背，痛欲死，
腫上加炙不差，腹內虛悶，麥門冬湯方。麥門冬（去心貳兩）、升麻、
葛根（各參兩）、丁香（壹兩半）、零陵香、藿香（各壹兩）。右陸味，咀，
以水柒升，煮取二升五合，分三服。治發背，初欲作腫及癰，便服此方。
大黃（別浸）、黃芩、甘草（炙各參兩）、升麻（貳兩）、梔子（壹百枚取仁）。
右伍味，咀，以水九升，煮取三升五合，去滓，分三服，得快下數行利便止，
不下，更作。治發背腫如杏核雞子青木香湯方。青木香、麻黃（去節各貳兩）、
升麻（參兩）。右參味，咀，以水六升，煮取二升，去滓，分參服一日令盡，
暖臥取微汗，避風，以粉粉身。治癰發背升麻湯方   升麻（參兩）右壹味，咀，
以水三升，煮取一升，分三服，昔何道靜母在建安，夜得發背，至曉半臂黑，
上熱如火，噓吸煩悶，時無三兩升麻，惟一兩，以水三升，煮得一升，如上法，
一服覺如小寬，再服熱差，乃得眠，至暮服盡轉佳，明日視背色還復，遂愈也。
千金翼方卷之二十二











1=標題= 千金翼方卷第二十三
瘡癰上

2=標題= 黃父相癰疽論第一
九江黃父相癰疽論，黃帝問於歧伯曰，余聞腸胃受榖，上焦出氣，
以溫分肉而養骨節通腠理，中焦出氣如霧，上注谿谷而滲孫，
津液和調變化赤而為血，血和則孫先參，乃注於絡，絡皆盈，乃注於經，
陰陽已張，因息乃行，行有綱紀，周有道理，與天合同，不得休止，切而調之，
從虛去實，寫則不足，疾則氣減，留之先後，從實去虛，補則有餘，血氣已調，
形神乃持，余巳知血氣之平與不平，未知癰疽之所從生，成敗之時，死生之期，
或有遠近，何以度之可得聞乎，歧伯曰，經流行不止，與天同度，與地合紀，
故天宿失度，日月薄蝕，地經失紀，水道流溢，草蘆不成，五穀不植，徑路不通，
民不往來，巷聚邑居，別離異處，血氣猶然，請言其故，夫血榮衛周流不休，
上應星宿，下應經數，寒氣客於經絡之中則血泣，血泣則不通，
不通則衛氣歸之不得復反，故癰腫也，寒氣化為熱熱勝則肉腐，肉腐則為膿，
膿不瀉則爛筋，筋爛則傷骨，骨傷則髓消，不當骨空，骨空不得洩瀉，則筋骨枯虛，
枯虛則筋骨肌肉不相營（一作親），經敗漏熏於五藏，藏傷，故死矣。

2=標題= 診癰疽發起處第二（方一首）
黃帝曰，願盡聞癰疽之形與忌日名，歧伯曰，略說癰疽極者有十八種。癰發於嗌中，
名曰猛疽，不急治則化為膿，膿不瀉塞咽，半日而死，其化為膿者膿瀉已，則含豕膏，
無食三日，已（一云無冷食）。發於頸，名曰夭疽，其疽大而赤黑，
不急治則熱氣下入淵腋，前傷任，內熏肝肺，則十餘日而死。陽氣大發消腦流項，
名曰腦爍疽，其色不樂（一作除），項痛如剌以鍼，心煩者死不可治。
發於肩及臑名曰疵疽，其狀赤黑，不急治，此令人汗出至足，
不害五藏發四五日逆之（逆一作逞）。發於腋下赤堅者，名曰朱疽，治之用砭石，
欲細而長啟之，塗以豕膏，六日已，勿衰，其疽堅而不潰者，為馬刀挾嬰，
急治之（衰一作裏）。發於胸，名曰井疽，其狀如大豆，三四日起不早治，下入腹中，
不治七日死。發於膺，名曰甘疽，其狀如榖實瓜樓，常苦寒熱，急治之，去其寒熱，
不治十歲死，死後膿自出。發於脅，名曰改訾，改訾者女子之病也，久之其狀大癰，
膿其中，乃有生肉大如赤小豆，治之方。剉翹草及根各一斗，
以水壹斗陸升煮取貳升，即彊飲厚衣坐釜上，令汗出足已。發於股胻，名曰股脫疽，
其狀不甚變色，癰膿內搏於骨，不急治三十日死。發於股陰，名曰赤弛，
不急治六十日死，在兩股內者，不治（六日死）。發於尻，名曰銳疽，其狀赤堅大，
急治之，不治三十日死。發於膝，名曰疵疽，其狀大癰色不變，寒熱而堅，勿石之，
石之即死，須其色異柔，乃石之，生也。諸癰發於節而相應者，不可治也。
發於陽者百日死。發於陰者三十日死（一云四十日死）。發於脛名曰兔齧，
其狀如赤豆，至骨不急治，殺人。發於踝名曰走緩，其狀色不變，
數石其輸而止其寒熱不死。發於足上下名曰四淫，其狀大癰，不急治，百日死。
發於足傍名曰癘疽，其狀不大，初從小指發，急治之，去其黑者，不消輒益，不治，
百日死。發於足指名曰脫疽，其狀赤黑則死，不赤，黑不死，治之不衰，急斬去之，
活也，不斬去者死。黃帝曰，夫子言癰疽何以別之，歧伯曰，榮氣稽留於經之中，
則血泣而不行，不行則衛氣歸之，歸之而不通，壅遏不得行，故曰熱，大熱不止，
熱勝則肉腐，肉腐則為膿，然不能陷肌膚於骨髓，骨髓不為焦枯，五藏不為傷，
故命曰癰，何謂疽，荅曰，熱氣純盛，下陷肌膚筋髓骨肉，內連五藏，血氣竭盡，
當其癰下筋骨良肉皆無餘，故命曰疽，疽者其上皮天瘀以堅，如牛領之皮，
癰者其上皮薄以澤，此其候也，帝曰善。帝曰，有疽死者奈何，歧伯曰，身有五部，
伏菟一，腓二（一云膊），背二，五藏之輸四項五五部有疽，死也。帝曰，
身形應九宮奈何，歧伯曰，請言身形應九野。左足應立春其日戊寅已丑。
左胸應春分其日已卯。左手應立夏其日戊辰已巳。膺喉頭首應夏至其日丙午。
右手應立秋其日戊申已未。右胸應秋分其日辛酉。右足應立冬其日戊戍已亥。
腰尻下窮應冬至其日壬子。六府及膈下二藏，應中州大禁太一所在之日及諸戊已也，
凡候此九者，善候八正所在之處所主左右上下身體有癰腫者欲治之，
無以其所直之日潰治之，是謂天忌日也。凡五子日夜半、五丑日雞鳴、五寅日平旦、
五卯日日出、五辰日食時、五巳日禺中、五午日日中、五未日日昳、五申日晡時、
五酉日日入、五戍日黃昏、五亥日人定。右以此日時遇疾發癰者，不起也。

2=標題= 候癰疽色法第三
論曰，夫癰疽初發如微，人多不以為急，此實奇患，惟宜速治之，治之不速，
病成難救，以此致禍能不痛哉，且述所懷以悟後賢，
謹按黃父癰疽論論癰所著緩急之處，死生之期如左，發皮肉淺腫高而赤，
貼即消不治亦愈。發筋肉深腫下而堅其色或青黃或白黑，或復微熱而赤，宜急治之，
成消中半發附骨者，或未覺肉色已殃，已殃者癰疽之甚也。發背外皮薄為癰，
皮厚為疽，如此者多見先兆，宜急治之，皮堅甚大者多致禍也。夫癰壞後有惡肉者，
當以豬蹄湯洗去穢，次傅食肉膏散，惡肉盡，乃傅生肉膏散，及摩四邊，令善肉速生，
當絕房室，慎風冷，勿自勞動，須筋平復乃可任意耳，不爾，新肉易傷，傷則重潰，
發則禍至，慎之慎之。

2=標題= 診知是癰疽法第四
癰疽之發，未辨是非飢渴為始，始發之時，或發白疽，或似小節，或復大痛，
或復小痛，或發米粒大白膿子，皆是微候，宜善察之，欲知是非，重按其處，
是即便隱痛，復按四邊比方得失審實之，是即炙，第一便炙其上二三百壯，
又炙四邊一二百壯，小者炙四邊，中者炙六處，大者炙八處，壯數不慮多也，
亦應即薄貼，令得即消，內須服解毒冷藥，令毒氣出外，外須薄貼熱藥法當瘡開其口，
令洩熱氣故也。

2=標題= 診癰疽有膿法第五
凡癰按之大堅者未有膿，半堅半軟者半有膿，當上薄者都有膿，有膿便可破之，
不爾侵食筋骨也。破之法，應在下逆破之，令膿易出，用鈹鍼膿深難見，
肉厚而生者用火鍼，若不別有膿者可當其上數按之，內便隱痛，
殃堅者未有膿洩去熱氣，不爾，長速則不良。

2=標題= 候人年得疽法第六
歧伯曰赤疽發於額不寫，十餘日死，可剌也，其膿赤多血死，未有膿可治，
人年二十五、三十一、六十、九十五人神在額不可見血，見者死。杼疽發，
項若兩耳下不寫，十六日死，其六日可剌，其色黑見膿而癰者死不可治，人年十九、
二十三、三十五、四十九、五十一、五十五、六十一、八十七、
九十九神在兩耳下不可見血，見者死。蜂疽發背，起心俞若肩二十日不寫，死，
其八日可剌也，其色赤黑膿見者死不治，人年六歲、十八、二十四、三十五、五十六、
六十七、七十二、九十八神在肩不可見血，見者死。剌疽發，肺俞若肝俞不寫，
二十日死，其八日可剌，發而赤其上肉如椒子者死不可治，人年十九、二十五、
三十三、四十九、五十七、六十八、七十三、八十一、九十七神在背不可見血，
見者死。俠榮疽發，脅起若兩肘頭，二十五日不寫死，其九日可剌，
發赤白間其膿多白而無赤，可治，年十六、二十六、三十二、四十八、五十八、
六十四、八十、九十六神在脅不可見血，見者死。勇疽發，股起太陰，
若伏菟二十五日不寫死，其十日可剌發青膿赤黑者死，白者尚可治，年十一、十五、
二十、三十一、四十三、四十六、五十九、六十三、七十五、九十一、
神在尻尾不可見血，見者死。標叔疽發，熱同，同耳聾後六十日腫如水狀，
如此可剌之，但出水後乃有血，血出即除也，年五十七、六十五、七十三、八十、
九十七神在背不可見血，見者死。旁疽發，足趺，若足下三十日不寫死，
其十二日可剌，發赤白膿而不大多其上痒赤黑，死不可治，年十三、二十九、三十五、
六十一、七十三、九十三神在足不可見血，見者死。

2=標題= 相五色疽死生法第七
禽疽發，如軫者數十處，一云四日腫食飲疼痛，其狀若變，十日可剌，
其內發方根寒齒如噤俞若坐，如是十五日死（俞若生未詳），釘疽發兩肩，
此起有所逐惡血，結流內外，榮衛不通，發為釘疽，三日身腫痛甚，七日噤如狀，
十日可剌，不治，二十日死，陰疽發，脾若陰股，始發腰彊內不能自止，數飲不能多，
五日堅痛，如此不治，三歲死。疽發環項（一云頸），始痛，身隨而熱，
不欲動悁悁或不能食，此有所大畏恐怖而不精上氣欬，其發引耳不可以腫，
二十日可剌，不剌八十日死。龍疽發背，起胃俞若腎俞，二十日不寫死，其九日可剌，
其上赤下黑若青黑者死，發血膿者不死。首疽發背發熱八十日，大熱汗頸引身盡如欬，
身熱同同如沸者，皮澤頗腫處淺剌之，不剌，入腹中二十日，死。行疽發如腫，
或復相往來，可要其所在剌之，即愈。衝疽發，小腹痛而振，寒熱冒五日悁悁，
六日而變，十日死。敦疽發，兩指頭若五指頭十八日不寫死其四日可，
剌其發而黑癰不甚赤過節，可治。疥疽發，腋下若臂兩掌中振寒熱而咽乾者，
飲多則嘔，煩心悁悁，或卒胗反有合者，此則可汗，不汗當死。筋疽發背，
俠脊兩邊大筋，其色蒼，八日可剌，其癰在肌腹中，九十日死。陳乾疽，
發兩臂三四日痛不可動五十日方身熱而赤，六十日可剌，如剌無血，
三四日死（一云病已）。蚤疽發，手足五指頭，起即色不變，十日之內可剌，
過時不剌後為食癰，在腋，三歲死。倉疽發，身癢後痛，此故傷寒氣入藏，
篤發為倉疽，九日可剌，九十日死。赤疽發，身腫堅核而身熱，不可以坐，不可以行，
不可以屈伸，成膿剌之，即愈。赤疽（一云白疽）發，膊若肘後癢，
目痛傷精及身熱多汗，五六日死。赤疽發脾可治。赤疽發脾樞，六月可治，
不治出歲死。赤疽發陰股堅，死，濡，可治。赤疽發掌中者可治。赤疽發脛，
死不可治。黑疽發，腫在背大骨上，八日可剌，過時不剌為骨疽，膿出不可止，
出碎骨，六十日死。黑疽發腋淵死。黑疽發，耳中如米此名文疽，死。黑疽發肩死。
黑疽發缺盆中名曰伏癰，死。黑疽發肘上下，不死可治。黑疽發腓腸死。
黑疽發膝臏堅，死，濡，可治。黑疽發趺上堅，死，足下久癰色赤死。
手心主有腫癰在股脛，六日死，發膿血六十日而死。脅少陽有腫癰在頸，
八日死發膿血十日死。腰太陽有腫交來於陽明癰在頸，十日而死，發膿血七日死。
尻太陽有腫癰在足心少陽，八日死，發膿血八十日死。
頭陽明有腫癰在尻六日死，發膿血六十日死。股太陽有腫癰在足太陽，七十日死，
發膿血百日死。肩太陽太陰有腫癰在脛，八日死，發膿血四百日死。
足少陽有腫癰在脅，八日死，發膿血六百日死。手陽明有腫癰在腋淵，一歲死，
發膿血二歲死。

2=標題= 薄貼第八（方三十一首）
松脂貼主癰疽腫方（鍊松脂採松脂法附）松脂（貳斤成鍊者）、脂（參兩）、
細辛（半兩）、黃蘗、白芷、芎藭、白歛、芍藥、莽草、白蠟、黃耆、黃芩、黃連、
大黃、當歸、防風（各壹兩）。右壹拾陸味，切，先以火煖銅鐺令熱，
以蠟拭鐺使通濕，剉松脂令破內鐺中，次下脂都消盡訖乃內藥，以竹篦攪令調，
仍於微火一煎急攪令勿息，十沸下之，沸止更上，預作十箇濕土堆，
一下置一堆上遍十堆則成及熱以新幕生布上，四面又安火炙，作絞子絞澄去滓，
挑取向火塗紙依病處大小翦取貼之，周時易，此法稍難，好好用心作之，乃可成矣。
鍊松脂法   取大麻人三升，研之令細，水三升淘之，生布絞去滓，
松脂二升以水三升半煮令消盡，及熱，新布絞令脂出內麻汁中，待小冷，
取松脂牽挽令白，乃依法秤取。採松脂法 取深山大松本有露根，脂自流出白粘者佳，
火燒黑彊者不堪用，亦可五月六月大暑時破作痕，三五日待出取之，須多者，
多破根取之。升麻薄主癰疽方   升麻、大黃、黃耆、芎藭、龍骨、白及（各壹兩）、
黃芩（陸兩）、白歛、牡蠣（熬）、甘草（各半兩）。右一十味，擣篩為散，
以蜜和之如泥，塗布薄癰上，乾即易之。痛微用此令消方   黃耆、青木香、梔子、
乾地黃、升麻、龍骨、大黃、黃蘗、黃芩、麻黃、黃連、芎藭、生犀（取末）、白歛、
羚羊角。右壹拾伍味，等分，擣篩為散，以醋和之如泥，塗故布上，
開口如小豆以洩熱氣，乾則易之，差止。白歛薄主癰疽方   白歛、大黃、
黃芩（並等分）。右三味，擣篩為散，以雞子白和如泥，塗布上薄腫上，薄乾則易之，
亦可以三指撮藥末，內三升水中煮三沸，綿注汁拭腫上數十遍，以寒水石末和塗腫上，
以紙覆之，乾則易之，輒以煮汁拭之，日夜二十易。食惡肉散方   真朱、
藜蘆（各壹分半）、茹（半兩）、馬齒礬（燒）、硫黃、雄黃、麝香（各參分）。
右七味，擣篩為散，粉瘡上，亦可膏和傅之著充瘡孔中佳。生肉膏主癰疽金瘡方
大黃、黃耆、芍藥、獨活、當歸、白芷（各壹兩）、薤白（貳兩）、
生地黃（參兩取汁）。右八味，擣篩為散，切薤白以地黃汁成煎豬膏二升煎之，
二上三下，以綿布絞去滓，以傅瘡，多少隨人意。升麻薄主癰疽結核種種色不異，
時時牽痛，或經年腫勢不消方。升麻、青木香、白歛、芒消、射干、當歸、黃芩、
桂心、芍藥、防風、大黃、芎藭、乾葛（各貳兩）、莽草（壹兩）。右一十四味，擣，
以酒和令調，微火煞令黃，以薄腫上，日再易，乾者添酒更擣之，隨後薄腫上。
寒水石薄方   寒水石、黃蘗、黃耆、黃連、大黃、石膏、梔子（各貳兩）、
白歛（肆兩）。右捌味，擣篩為末，粉粥和如泥，塗故布上薄腫上，乾則易之。
當歸貼諸腫方   當歸（一作當陸）、黃芩、黃連、大黃、莽草、白芷、白歛、
白及（各貳兩）。右八味，擣篩為散，消膠汁稍稍和如泥，塗紙貼腫上，乾則易之。
有患癰破下膿訖，著充藥塞，瘡痛煩悶困極，有人為去充藥，以楸葉十重貼之，
以布帛裹，令緩急得所，日再三易之，痛悶即止，腫消，此極甚大良無比勝於眾貼，
此主癰疽潰後及凍瘡有剌不出者，用之甚良，冬無楸葉，當早收之，
臨時以鹽湯沃之令釋，用之亦佳，薄削楸白皮用亦得，貼楸葉後不復煩悶，
腫消減膿血惡汁出瘡陷下漸差。治腦諸節諸癰腫牢堅治之方   削附子令如子厚，
正著腫上，以少唾濕附子，艾炙附子令熱徹，附子欲乾輒令唾濕之，常令附子熱徹，
附子欲乾，輒更氣入腫中，無不愈者，此法絕妙不傳。治萬種癰腫方
疾藜蔓淨洗三寸截之取得一斗，以水三升，煮取二升，去滓，內銅器中煮取一升，
內小器中，煎如稠糖，下取塗瘡腫上，大良。治癰腫方 伏龍肝以大醋和作泥，
塗布上貼之，乾即易之，消矣，又和蒜擣如泥塗之。凡癰無問大小，
亦覺即取膠壹片如掌，水清令軟納納然，心開一孔如錢孔大，貼腫上，若巳潰者，
膿當被膠急撮皆出盡，若未有膿者當自消矣。又方   燒鯉魚作灰醋和傅之，
一切腫用之皆愈，以差為限，至良。蛇銜生肉膏主癰疽金瘡敗壞方   蛇銜、
當歸（各壹兩半）、生地黃（三兩）、黃連、黃耆、黃芩、大黃、續斷、芍藥、芎藭、
莽草、附子（炮去皮）、細辛、蜀椒（去目閉口）、白芷、白及（一作白鮮皮）、
薤白、甘草（炙各壹兩）。右壹拾捌味，切，以大醋漬兩宿，以臘月豬脂七升，
煎三上三下，白芷色黃，下去滓，傅之。又方   生地黃（壹斤）薤白（五兩）、
辛夷、芎藭、獨活、當歸、黃耆、白芷、續斷、芍藥、黃芩、大黃（各壹兩）。
右壹拾貳味，切，以臘月豬脂四升煎白芷黃色，下去滓傅之。
野葛貼主癰疽痔惡瘡婦人乳瘡方   野葛、芍藥、薤白、通草（各半兩）、
當歸（參分）、附子（壹分）。右六味，切之，醋浸半日，先煎豬脂八合令煙出，
內亂髮半兩，令消盡，下，令熱定，乃內松脂貳兩蠟半兩，更著火上令和，
乃內諸藥令沸，三上三下，去滓，泠之，浣故帛去垢，塗貼腫上，乾即易之，
春去附子，其亂髮淨洗去垢，不爾令瘡痛。又方   煎地黃汁如膠作餅貼之，日四易，
三日差（千金云食肉）。紫葛貼癰腫方   紫葛（貳兩半）、大黃（伍分）、白歛、
玄參、黃連、黃芩、由跋、升麻、榆白皮（各三分）、青木香（半兩）、
赤小豆（半合）。右壹拾壹味，擣篩為散，以生地黃汁和之如泥傅之，乾即易之，
大醋和亦得。治癰疽瘡久不差方   松脂、薰陸香。右貳味，等分，擣，
入少許鹽為餅，貼瘡上，惡汁出盡，即差。諸卒腫方 取芥子細末豬膽和如泥，塗病上，
日三。蕪菁子封癰腫方   取蕪青子壹升，擣作細末，大醋和如泥封之，乾則易之，
芥子亦大佳。又方槐子半升，慎火草一把，擣細，水和塗之。
又方擣蔚臭汁服一雞子以滓封癰上，暖即易之，頭面腫更良。
蔥白療癰疽有數孔積年不差方。蔥白壹斤，細切擣如泥，淨洗瘡拭乾，封塗之，
厚一分，日三，夜一，取差，止。八味黃耆薄方   黃耆、芎藭、大黃、黃連、莽草、
黃芩、梔子、芍藥（等分）。右八味，為散，以雞子白和如泥塗布上，隨腫大小薄之，
燥則易之，瘡上開孔，令得泄氣。
搨湯主丹癰疽始發焮熱浸長進方兼主小兒丹長忌近陰。升麻、黃連、大黃、芎藭、
羚羊角、當歸、甘草（各二兩）、黃芩（三兩）。右八味，以水一，煮取五升，
去滓，又還鐺中，內芒消參兩，上火令一沸，則帛搨腫上，數過腫熱，便隨手消盡，
王練甘休秘之。搨湯方   大黃、黃芩、白歛（各三兩）、芒消（壹兩半）。右四味，
以水六升，煮取三升，以故帛四重內汁中，以搨腫上，暖復易，畫夜為之。
又方  凡癰以梁，上塵灰葵莖等分醋和傅之，乾則易之。石癰堅如石不作膿者方。
生商陸根貼軟布帛貼之，數易之，亦可擣傅，燥即易，癰當消濡。

2=標題= 處療癰疽第九（論壹首  方參拾參首）
論曰，諸癰狀多種不同無問久近，皆五香連翹湯主之，
先剌去熱小豆薄之其間數數鍼去血，若巳失療潰爛者，猶常服五香漏蘆等湯下之，
當下大鍼入五分者則速愈，凡癰高而光者不大熱，其肉正平無尖而紫色者不須治，
但以竹葉黃耆湯申其氣耳，其肉正平為無膿也，癰卒痛，用人物黃耆薄，大癰七日，
小癰五日，其有堅彊者，診寧生破發背及發乳，若熱手不可得近者，
內先服王不留行散，外 摩發背膏，若背生破無苦在乳者，宜令極熟，熟之候，
手按之隨手即起者便熟須鍼之，鍼法要得著膿，以意消息之，胸背不可過一寸，
酌量不得膿，以食肉膏散著充頭內癰口中，如人體熱氣歇服木占斯散，
五日後癰欲差者，服排膿內塞散，凡破癰之後，病人便綿惙欲死，
內寒外熱腫自有似癰而非者，當以手按腫上無所連，即是風毒耳，勿鍼，可服升麻湯，
外摩膏破癰口當令上留三分近下一分，鍼惟令極熱，極熱便不痛，破癰後敗壞不差者，
作豬蹄湯洗之，旦冉，夏湯二日可用，冬六七日，湯半劑亦可用，
胸中痛短氣者當入闇中以手中指按左眼視若見光者，胸中有結癰若不見光者，
瘭疽內發鍼傷血不出住實不寫，當成癰也，凡來細而沈時直著身有癰疽，
來大漸小者陰結苦肌肉痺癰節尋寸口如此來大而漸小也。漏蘆湯方 漏蘆、白歛、
黃芩、枳實（炙）、芍藥、升麻、麻黃、甘草（炙各貳兩）、大黃（三兩）。右九味，
咀，以水一斗煮取三升，分參服，無藥處單服大黃下之，一方白薇貳兩。
連翹五香湯方 連翹、青木香、薰陸香、麝香、沈香、射干、獨活、桑寄生、通草、
升麻（各貳兩）、丁香（壹兩）、大黃（參兩別浸）。右壹拾壹味，咀，以水九升，
煮取減半，內竹瀝貳升，煮敢參升，分參服，未差中間常服，佳。
王不留行散主癰疽及諸雜腫已潰皆服之方   王不留行子（壹升）、
五色龍骨（貳兩）、野葛皮（半分）、栝樓（六合）、當歸（貳兩）、乾薑、
桂心（各壹兩）。右柒味，擣篩為散，食訖溫酒服方寸匕，日三，以四肢習習為度，
不知漸稍加之，此浩仲堪方隋濟闍梨所名為神散，癰腫即消，
極安穩（千金云治癰腫不能潰困苦旡聊賴）。
黃耆竹葉湯治胸背遊熱癰疽方   黃耆（參兩）、生地黃（八兩）、甘草（參兩炙）、
芍藥（參兩）、黃芩（參兩）、人參（貳兩）、麥門冬（去心三兩）、
石膏（貳兩半）、芎藭（貳兩）、當歸（貳兩）、生薑（五兩切）、
大棗（三拾枚擘）、半夏（四兩洗）、淡竹葉（切壹升）。右壹拾肆味，
以水壹斗貳升，先煮竹葉，取九升，去滓，內諸藥煮取參升，分肆服，
相去如人行二十里間食日三夜一之服。黃耆湯主癰腫熱盛口乾除熱止渴方   黃耆、
升麻、栝樓、乾地黃、麥門冬（去心三兩）、黃芩、芍藥（各壹兩）、
梔子（二十枚擘）。右八味，咀，以水壹斗，煮取參升，分參服。
溫中湯主癰疽取冷過多寒中下痢食完出方
甘草（炙）、乾薑、附子（炮各壹兩半）、蜀椒（二百四十枚汗）。右肆味，咀，
以水陸升，煮取貳升，分參服。黃耆散主癰疽撮膿方   黃耆（五分膿多倍之）、
小豆（一分熱口乾倍之）、芎藭（半兩肉大生倍之）、芍藥（二分痛不止倍之）、
栝樓（二分渴小便利倍之）、白歛）三分有膿不合倍之）。右六味，擣篩為散，
酒服方寸匕，日三（廣濟有甘草三分）。瞿麥散，主諸癰潰及未潰，瘡中疼痛，
膿血不絕不可忍之方。瞿麥、白芷、黃耆、常歸、細辛、芍藥、芎藭、薏苡仁、
赤小豆（各壹兩）。右九味，先以清酒漬豆出於銅器中熬之，乾復漬，漬熬五過止，
然後治末之合下篩，溫酒服方寸匕，日夜各五，三日後痛者肌肉生，
一方以苦酒漬小豆多痛，倍瞿麥，瘡未開倍白芷，膿多倍黃耆薏苡芍藥。
黃耆湯主癰腫虛弱方   黃耆（四兩）、升麻（三兩）、桂心（冷用貳分）、
黃芩（壹兩）、竹葉（切壹升）、茯苓、生薑（切）、甘草（各貳兩炙）。右八味，
咀，以水貳斗，煮竹葉，減五升，去之，澄取九升，內諸藥，煮取參升，去滓，
分參服，日三。諸惡腫失治有膿者方   燒剌榆鍼，作灰水服之，經宿即頭出，
服壹鍼作壹頭，多鍼多頭，無剌榆者燒蛇蛻皮灰水和封上，一日即孔出，
仍凵別服五香湯，以筋作綎任乳中勿令合，使引膿血，若巳成大瘡，去血盡，
煮小兒餔塗之，上著乾薑末，以漸自消。
五利湯主年四十巳還彊壯常大患熱發癰疽無定處大小便不通方。大黃、
升麻（各三兩）、黃芩（貳兩）、梔子（十五枚）、芒消（壹兩）。右伍味，咀，
以水伍升，煮取參升肆合，去滓，下芒消，分肆服，快利即止。癰疽潰膿大多裏虛方
黃耆、麥門冬（去心各三兩）、生薑（四兩切）、五味子（四兩）、桂心、芎藭、
茯苓、遠志（去心）、當歸、人參（各二兩）、大棗（二十兩去核）、
甘草（六兩炙）。右壹拾貳味，咀，以水壹斗煮取肆升，分陸服。乾地黃丸，
主壯熱人長將服之，終身不發癰疽，令人肥悅耐勞苦方。乾地黃（五兩）、
天門冬（去心四兩）、大黃（三兩）、巴戟天、肉蓯蓉、栝樓、人參（各壹兩）、
芍藥、桂心、當歸、黃芩、黃耆、遠志（去心）、石斛、甘草（炙各二兩）。
右壹拾伍味，擣篩為末，鍊蜜和丸如梧子，酒服拾丸，日二，加至貳拾圓。
乾地黃圓主虛熱消瘡節方 乾地黃（四兩）、大黃（六兩）、芍藥、茯苓（各三兩）、
遠志（去心）、升麻、桂心、黃芩、麥門冬（去心）、人參、王不留行子、
甘草（各二兩炙）。右壹拾貳味，擣篩為末，鍊蜜和圓如梧子，酒服拾圓日參，
加至貳拾圓，長服，令人肥健（千金有枳實二兩）。乾地黃圓，主虛勞客熱，
數發癰腫瘡節經年不除者悉主之方。乾地黃（四兩）、天門冬（去心五兩）、
人參（壹兩）、黃耆、黃連、大黃、黃芩（各三兩）、芍藥、細辛、茯苓、澤瀉、
乾漆（熬）、桂心、甘草（炙各二兩）。右壹拾肆味，擣篩為散，
鍊蜜和圓如梧子，酒服拾圓，日三夜一，加至貳拾圓，長服，延年益壽，
終身不發癰節，凡大黃皆薄切，五升米下蒸之暴乾，熱多者倍大黃。排膿內塞散，
主大瘡熱已退，膿血不止，瘡中肉虛疼痛方。防風、茯苓、白芷、遠志（去心）、
芎藭、桔梗、人參、當歸、黃耆、甘草（炙各一兩）、厚朴（炙）、桂心（各二兩）、
附子（二枚炮）、赤小豆（三合熬）。右壹拾肆味，擣篩為散，酒服方寸匕，日三，
夜壹服。瞿麥散主排膿止痛利小便方。瞿麥、麥門冬（去心）、黃耆、當歸、
白歛（各壹兩）、芎藭、赤小豆（半合）、桂心（半兩）、芍藥（二兩）。右九味，
擣篩為散，先食溫酒服方寸匕，日參服。薏苡仁散，主癰腫令自潰長肌肉方。薏苡仁、
乾地黃、肉蓯蓉，白歛、當歸、桂心（各壹兩）。右陸味，擣篩為散，先食，
以溫酒服方寸匕，日參，夜貳服。五香湯主惡氣毒腫方   沈香、丁香、
麝香（湯成入）、薰陸香、青木香（各壹兩）。右伍味，切，以水伍升煮取貳升，
分參服，不差，更合服，以湯滓薄腫上。充疽膏方   當歸、芎藭、白芷、松脂、
烏頭（各二兩）、巴豆（三十枚去皮）、豬脂（三升）。右七味，切，
內膏中微火煎參沸，內松脂耗令相得，以綿布絞去滓，以膏著綿絮充頭尖作充充之，
隨病深淺充之，膿自出，食惡肉盡即生好肉，瘡淺者勿充著瘡中日參，惡肉盡止。
乾癰瘡凡是瘡瘍皆用之方   雄黃、雌黃、硫黃、白礬（燒）、胡粉）、
松脂（各二兩）、水銀（三兩）。右柒味，細研如粉以水銀不見為度，內後膏中，
以十隻筋攪之數千匝冷密貯勿洩。藜蘆、漏蘆、狼牙、羊蹄根、青葙。地榆、當歸、
萹蓄、茹（各二兩）、白歛、蛇床子（各壹兩半）。右壹拾壹味，擣篩為散，
以醋浸一宿，以成煎豬膏四升，煎三上三下，膏成絞去滓以極微火煎之，
凡一切惡瘡癬疽痿瘑疥患，悉傅之，勿令近目及陰，其石等研之如粉膏欲凝，
乃下攪令勻摩之逐手差矣。食惡肉散方   硫黃、雄黃、雌黃、漆頭茹、麝香、
礬石（燒各半兩）、馬齒礬石（燒三分）。右柒味，細作散傅之，
充食惡肉令盡（千金有丹砂半兩）。滅瘢膏主百癰疽惡瘡赤疽，
皆先以布揩作瘡以塗之鼻中息肉如大豆內鼻中，痢血酒服如棗核大，
病痔以綿裹梅子大內下部中，中風塗摩取愈婦人崩中產後中風皆主之方。烏頭、
礬石（燒）、女萎、狼毒、躑躅、附子、野葛、烏賊骨、皂莢（炙）、赤石脂、天雄、
芍藥、芎藭、礜石（燒）、當歸、石膏、莽草、地榆、鬼臼、續斷、蜀椒、白朮、
巴豆（去皮）、大黃、細辛、白芷、乾地黃。右貳拾柒味，各壹兩，
擣篩以成煎豬脂四升和藥以此為率，三沸三下，內三指撮鹽其中下之，須服摩之，
妊娠婦人勿服，其藥絹篩豬膏，臘月當多合，用之神效，
別取一升和鷹屎白三兩調和使熟傅之，滅瘢大驗。
豬蹄湯主癰疽及惡瘡有息肉方   豬蹄（一具治如食法）、白歛、白芷、狼牙、
芍藥（各三兩）、黃連、黃芩、大黃、獨活（各二兩）。右玖味，切，
以水三斗煮豬蹄，取一斗二升，去蹄內藥，煮取五升，分洗瘡日三，良。
治節腫方   生椒、麴末、釜月下土（末之）。右參味，末之，以大醋和傅上，
乾則易之。禁癰方   曰，癰非癰節非節土塊失癰即滅，三七遍，
取一土塊摩腫上傳與病人男左如右。割一切腫方   凡人身上有腫腫在左割左，
在右割右，足出少血即消，在足小指下橫文內畔稜上此極良。
禁一切腫方   凡一切腫亦覺陰曰，上有太山下有大海內有大魚主食癰疽四岳使者於，
我所須癰疽小鬼隨手消除急急如律令七遍。又方    取紫檀細研大醋和之塗并治遊腫。
療身體手足卒腫方   取驢脂鹽末傅之。又方    取大醋和蚯蚓矢傅之。
又方    擣蒼耳傅之，冬用子，春用心。又方    取大醋和土消末傅之。
千金翼方卷第二十三




1=標題= 千金翼方卷之二十四
瘡癰下

2=標題= 癰疽發背第一（方九首）
凡發背及癰疽腫巳潰未潰方
取香豉三升少與水和，熟擣成彊泥可腫作餅子厚三分巳有孔，勿覆孔，可腫上布豉餅，
以艾列其上炙之使溫，溫熱而已，勿令破肉也，其熱痛，急易之，癰疽當便減，
決得安，或一日二日炙之，若先有瘡孔，孔中汁出，即差。癰腫發背腫并諸毒腫方
榆白皮、栝樓（各伍兩）、婦人月布洗取汁、胡燕窠土、鼠土（各拾兩）。右五味，
擣和作泥封之，一日漸消，五日全差，若壞，封四畔，瘥。
諸癰腫無聊賴發背及癰節巳疼痛方 蒸糜穀更遞熨之即愈（一云薔薇殼更炙熨之）。
癰疽發腹背陰隱處通身有數十癰方 取牛糞乾者燒末，以雞子白和塗，乾則易，差止。
又方，以牡蠣粉大醋和塗即愈。占期散主消腫癰疽消膿方   木占斯、人參、
乾薑（一云乾地黃）、桂心、細辛、厚朴（炙）、敗醬、防風、桔梗、栝樓、
甘草（炙各壹兩）。右一十一味，擣篩為散，酒服方寸匕，藥入咽覺藥流入瘡中，
若癰疽炙之不能發壞者可服之，瘡未壞者去敗醬，已發膿者內敗醬，服藥日七夜二，
以多為善，若病在下，當膿血出，此為腸癰也，諸病在裏，惟服此藥即覺其力，
痛者即不痛，長服，治諸瘡及疽痔，瘡巳潰便早愈，醫人不知用此藥發背無有不治者，
惟服此耳，若始覺背上有不好而渴者，即勤服之，若藥力行覺渴止便消散，若雖巳壞，
但日夜服之勿住也，服之腫自消散，不覺去時，欲長服者當去敗醬，
婦人乳癰宜速服之（一方無桂心）。癰疽潰漏，
男發背女發乳及五痔方   蝟皮（燒）、蜂房（燒各壹具）、蜀椒（汗）、
乾薑（各壹兩）、厚朴（壹兩半）、附子（炮去皮）、桂心、當歸、續斷、本、
地榆皮（各五分）。右拾壹味，擣篩為散，酒服方寸匕，日三，加斑貓七枚，益良。
治骨疽百方治不差方 可於瘡上以次炙之，三日三夜無不愈。
又方   久瘡不愈差而復發，骨從孔出者名為骨疽，取一死烏雌雞淨去肉取骨，
熬令成灰，取三家牛拘木刮取屑，三家炊單各一兩，皆別熬成灰，
合導瘡中碎骨當出數十片，愈。

2=標題= 鼠第二（論一首方二十一首炙法三首）
論曰，一切癰疽，皆是瘡根本所患，癰之後膿汁不止，得冷即是鼠，
是以漏方次之，大須急救之。治鼠漏方   馬齒草（五升切）、
檞白皮（一斤水煮五升取一升澄清）、麝香（半臍乾之研末）、
杏人（半升曲煎令黑擣如粉）。右四味，以器貯之，合和，以三四重帛密繫口，
病巳成瘡者，以泔清煎減半，洗，作貼子塗藥貼著瘡上，日三易之，
若未作瘡如瘰子者，以艾一升熏黃如棗大，乾添如棗大三味末之，
和艾作炷炙之三七壯，止。治諸漏方   取新生兒屎一百日以來皆收置密器中五六日，
取塗瘡孔中。又方   取鯉魚腸切作五段，火上煖之，先洗瘡拭乾，以腸貼之，
冷即易之，從旦至夜，乾止覺痒，開看蟲出，即差。又方   取雞子三顆，
米下蒸半日出，取黃，熬令黑，先拭瘡汁令乾，以藥內瘡孔中，不過三度。
又方   以臘月豬脂以紙，沾取內瘡孔中，日五度，夜三度。
風漏及鼠漏方   赤小豆、白歛、牡蠣（熬）、黃耆。右四味，等分，擣篩為散，
酒服方寸匕，日三。蟻漏方   取陵鯉甲二七枚燒為末，豬膏和傅之。
又方，取半夏一枚屑之，以鴨膏和傅之。漏方   鍜鐵屑、狗頰連齒骨、虎矢、
鹿角甲半取毛（各貳兩千金云鹿皮合毛）。右四味，擣篩為散，以豬膏和內瘡孔中，
須臾易之，日五六。治鼠漏方   死鼠（壹枚中形者）、亂髮（壹雞子大）。右二味，
以臘月豬膏纔得沒之，微火煎之，鼠髮消盡膏成，以塗瘡上，又以酒服半分許，
鼠從瘡中出。寒熱瘰方   連翹、黃連、苦參、栝樓、土瓜根、芍藥、
恒山（各壹兩）、龍膽（貳兩）、狸頭骨（壹枚炙）。右九味，擣篩為散，
酒服五分匕，日三。治身體瘰及常有細瘡又口中有瘡薔薇丸方   薔薇根、黃蘗、
黃耆、黃芩、芍藥、苦參、白歛、栝樓、防風、梔子、龍膽、鼠李根皮（各壹兩）、
石龍芮（貳兩）。右壹拾參味，擣篩為末，鍊蜜和丸如梧桐子，飲服十丸，
日三（金無黃蘗）。頸漏   擣生商陸根作餅子如大錢厚三分，貼漏上，以艾炙之，
餅乾熱則易之，可炙三四升艾，便差。一法   葶藶子（貳合）、豉（壹升）。
右二味，合擣大爛，熟作餅子如上，以一餅子當孔上貼，以艾炷如小指大，
炙上三壯一易，三餅九炷，日三，隔三日一炙。一法 凡是一名瘰有結核欲作癰節者，
以獨顆蒜去兩頭，炙之如前法，日炙三度，差。一法   七月七日日未出時，採麻花，
五月五日取艾，等分合作炷，炙漏上百壯。治方   馬齒草（陰乾）、
臘月淳麻燭（燼）。右貳味，等分，細篩，以臘月豬脂和之，先以煖泔清洗瘡，
拭乾塗之。又方   槲木皮一尺闊六寸，去黑皮細切，以水二斗，煮取五升，去滓，
內白糖十挺煎取一升，分三服，以銅器中貯之，若吐，吐著器中看之。
又方   五月五日午時，取馬齒草一石，以水一石煮取三斗，去滓，
內白糖斗挺煎取九升，分三服，以銅器貯之，若吐，吐著器中看之。
人參散主寒熱瘰在頸如如杏李方   人參、乾薑、白芷、甘草（各壹兩）。
右四味，擣篩為散，先食，飲服方寸匕，日三，少小半匕，以意增加。
又方   狸骨（伍分炙）、烏頭（柒分炮去皮）、黃蘗（壹兩）。右參味，擣篩為散，
先食，酒服一錢匕，日三。又方   連翹、黃連、芍藥、苦參、土瓜根、龍膽、
當歸（各半兩）。右七味，擣篩為散，先食，以溫酒服錢五匕，日三，
稍加至方寸匕（千金無當歸有栝樓桓山為八味）。又方取桃枝上不落子，擣末，
以大醋和傅之。鼠乳方   常思根拭去土勿洗以附本繫之，一日一夜便斷消。

2=標題= 瘭疽第三（方八首）
瘭疽秘方世所不傳神良無比。
升麻、乾地黃、枳實（炙各貳兩）、大黃（貳兩半）、前胡（參分）、
犀角（壹兩半）、麝香、射干、甘草（炙各半兩）。右玖味，以水玖升煮三升，
分三服，以差為度，不限劑數。豬蹄湯，主瘭疽諸疽，十指頭焮赤痛癢巳潰方。
豬蹄（壹具治如食法）、大黃、白芷、芎藭、黃芩、黃連、細辛、當歸、本、
藜蘆（炙一本無）、莽草、甘草（各壹兩）。右壹拾貳味，以水三斗煮豬蹄，取一斗，
煮藥，取五升洗漬瘡。搨湯，主瘭疽浸欲作未成，或如桃李核或如雞子赤焮方。
黃芩、黃連、大黃、當歸、芒消、甘草（各壹兩）。右陸味，以水六升，煮取三升，
去滓還鐺中，內芒消一沸，貼布帛中，以搨腫上數百遍。
瘭疽浸多日漸大方   胡粉（壹分熬）、黃連、茹、甘草（各貳兩）。右肆味，
擣篩為散，以粉上，日三。瘭疽著手足肩背，累累如米起色白，刮之汁出，
愈而復發方。黃耆（壹兩半）、款冬花、升麻（各壹兩）、赤小豆、附子（炮去皮）、
苦參（各壹分）。右陸味，擣篩為散，酒服半錢匕，稍增至壹錢匕，日三服。
又方   取虎矢白者，以馬矢和之，暴乾燒灰，以粉之。又方 龍骨、胡粉（燒）、
滑石（各半兩）、青木香（貳兩）。右肆味，擣篩為散，以米粉一升和之，稍稍粉之，
日四五。瘭疽方   室塵、突中墨、釜下土（各壹升）。右參味，
以水九升煮三沸，取汁，以洗瘡，日三四度。

2=標題= 惡核第四（論一首方一十三首）
論曰，凡惡核似射工，初得無定處，多惻惻然痛，時有不痛者，不痛便不憂，
不憂則救遲，救遲則殺人，是以宜早防之，此尤忌牛肉雞豬魚驢馬等肉，
初如粟或如麻子，在肉裏而堅似長甚速，初得多惡寒，須臾即短氣，
取茱萸五合作末，水一升和之，絞取汁頓服之，以滓傅之，須臾更服此汁，
令毒氣散不入腹，入腹則致禍，切慎之。江南毒氣惡核射工暴腫生瘡，
五香散方   甲香、薰陸香、青木香、羚羊角、丁香、犀角、甲（炙）、升麻、
烏鷽、黃芩、黃蘗、黃連、甘草（各肆兩）、吳茱萸（參分）。右壹拾肆味，
擣篩為末，中射工毒及諸毒，皆水服方寸匕，日三，以雞子白和塗腫上，乾則易之，
兼以水和少許洗腫上（疑少一香）。野葛膏主射工惡核卒中惡毒方   野葛（貳升）、
巴豆（去皮）、烏頭、蜀椒（各伍合）、附子、丹砂、茵芋（各壹兩）、雄黃、大黃、
躑躅（各貳兩）。右壹拾味，擣篩為散，以不中水豬膏十斤，煎三上三下，
去滓內丹砂雄黃末，攪至凝，以棗核大摩病，上勿近眼，凡合名膏，
皆不用六畜婦人小兒見之。麻子湯主遍身流腫方   麻子（伍升炊）、
赤小豆（參升）、防風（參兩）、附子（炮）當歸（各壹兩）。右伍味，
先擣麻子令熟，以水三斗煮麻子，取一斗三升，去滓，內藥及豆合煮取四升，去滓，
食豆飲汁。治惡毒腫或著陰卵或偏著一遍疼急攣痛，牽小腹不可忍一宿殺人方
取茴香草擣取汁飲一升，日三四服，滓薄腫上，此外國方神驗從永嘉以來用之，
起死人神效無比。
凡風勞毒腫疼攣痛或牽引小腹及腰胯痛方   取桃仁壹升去尖皮兩仁者，
熬令黑煙出熱研如脂，以好酒三升攪令相和，一服，覆取汗，不過兩三度，作之，差。
若從腳腫向上稍進入腹殺人方   取赤小豆一斗，以水三斗煮爛，出豆以汁漬膝以下，
日一，數日則愈矣，若已入腹者，不須漬膝，但煮豆食之，斷一切鹽菜飲食米麵，
惟秪食豆一物，渴飲豆汁，差乃止。大麻子赤小豆湯，主毒腫無定處，或敕濇惡寒或，
心腹剌痛煩悶者，此由毒氣深重也。大麻子（熬）、赤小豆（各伍升）、
生商陸（貳升薄切之）、升麻（肆兩）、附子（炮）、射干（各參兩）。
右六味，以水四斗煮諸藥，取二斗五升，去滓，研麻子令破，以麻子汁煮豆令極熟，
去滓可得六七升，一服一升，一日一夜令盡，小便當利，即毒除腫減，食兼此豆益佳，
如湯沃雪，凡用麻子皆不得用鬱悒者，可揀擇用之。
丁腫方   狗尿珠一名龍葵取汁傅之，拔出根，冬用乾者湯潰取汁用之。
又方   取蒼耳燒灰和醋泔澱作泥封之乾即塗勿住，取拔根出乃止。
又方  取黑牛垢封之。又方  刮竹箭上取茹作炷炙上二七壯，即消矣。
又方  末附子醋和傅上，燥即塗。又方  取生薺苨根汁一合去滓，塗不過三度。

2=標題= 丹胗第五（方二十八首）
治丹毒腫升麻搨湯方
升麻、漏蘆、芒消（各貳兩）、蒴藋根（伍兩）、黃芩（參兩）、梔子（貳拾枚）。
右陸味，切，以水一斗，煮取七升，冷分用漬搨，常令濕為佳。
丹毒方一名天火也肉中忽有赤如朱塗赤色大者如掌劇者遍身亦有痛癢微腫者方。
赤小豆貳升絹下篩，雞子白和塗之，小乾即塗，逐手消也，
復合漏蘆湯以防其內其方如左。漏蘆、白歛、黃芩、白薇、枳實（炙）、升麻、芍藥、
麻黃（去節）、甘草（炙各貳兩）、大黃（貳兩）。右壹拾味，咀，以水壹斗，
煮取三升，分三服。治五色丹俗名油腫若犯者多致死不可輕之方 縛母豬枕頭臥即差。
又方  牛屎塗乾則易之。又方  雞子白蒲席灰塗之。又方  擣麻子水和塗之。
又方  煎羊脂摩之，青羊尤佳。又方  赤小豆五合末水和取汁一合服，滓塗五心。
又方  以芸臺菜末雞子和塗之（一云芸臺葉汁服三合滓塗丹上）。
又方  榆根皮末雞子和傅之。又方  燒苦竹葉篩灰和臘月豬脂塗之，亦治油腫。
又方  擣芸臺菜封即差止。又方  擣慎火草封之神良。
又方  鯽魚五枚五寸以上者去鱗熟，研朱砂一合擣如泥，封病上厚三分，乾易之。
瘤病方   取鹿二肉治如厚脯，火炙令熱，搨掩瘤上，冷更炙搨，可四炙四易，
痛膿便愈，不除，更炙新肉用之。白瘤方   先極搔刮以繩縛之即愈，
又取東向木空中水熱刮瘡上洗之二三遍即愈。又方 硫黃、礬石（燒）。右二味等分末，
以醋和傅上。麻遊腫方   以生布一片搵油中，布入油出以火然之持照病上，曰，
日出遊遊不知羞脂火燎你頭七遍差。白遊腫方 熟擣生羊脾塗之。
青白赤遊手近微痛者方 大黃、蒲黃、伏龍肝（各貳兩）。右三味以水和如薄粥塗之。
治赤遊方   以鷹矢水和塗之二三差。又方  胡鷰巢灰醋和傅之日二三。
又方   冷水射注之。又方  大黃（壹兩）、紫檀（壹兩）、豉（壹合兩）。
右三味，擣，細篩為末，大醋和傅之。又方  擣慎火草如泥塗之，此最大效。
火遊腫方   大黃慎火草和為末，塗之。又方  胡粉壹兩和醋一合煎塗之。
火遊腫流遍身赤色者入腹即死方 以生豬肉傅上，其肉蟲鳥不食，臭惡故也。

2=標題= 甘濕第六（論二首方三十八首）
論曰，夫甘濕之為病也，或熱或寒如病虎狀，或時下痢，或痢則斷，或常痢不止，
無有時節，或時睡眠，有時思食，而氣力漸弱，日日羸瘦，腹背攣急，頭項無力，
嗜臥食少，試法先指琢其脊上兩邊，若逐指即起如粟者，即是甘病，若不起者，
非是甘也，若起者可漸向上琢之，若起至頸骨兩邊者，即是蟲已入腦矣，病難愈矣，
療十得二，終須多炙，若未入腦，醫之可差。先以繩拘頸向心厭頭令當齊骨下尖處，
即插著轉繩向背，背上當脊骨插頭，橫量病人口兩吻頭作定於捉繩頭，脊骨上點兩處，
炙，必須細意點處齊平即炙，初旦炙二壯，滿一七日至第二七日炙二七壯，
第三七日旦暮炙七壯，第四七日目秪三壯，第五七日日二壯，看初炙二三日，
若炙瘡發膿者易差，五六日乃發者難差，惟得食白飯首蓿若苣蔓菁菜香漿少許燒鹽，
差後百日，乃可得依常食，又須灌藥三遍，相去五日一灌。蔥白（壹握）、
豉豉（壹升）、蜀椒（參合）、鹽（貳合）。右四味，以水一斗，煮取七升，去滓，
煖灌之，取一升乃灌也。療甘濕食口齒及下部方   飛廉蒿（蜀名）。右壹味，
燒作灰，擣篩，以兩錢匕著病處，甚痛忍之，若不痛，則非甘也，特忌油膩密魚，
有人患甘，食口剌痛穿著此得差，著下部中蟲如馬尾大相續出無數，十日後差，
二十日平復。又方   取五葉紫花草末和杏仁葦花灰相和，吹下部中差。
甘濕方   擣五葉紫花草熟，先病上拭乾，內著病上，差為限，
所中甘者絞取汁五合服之，日三，夜一。下部癢如蟲行方 真朱砂（壹銖）、
礬石（貳分燒）、芎藭（壹兩）。右三味，擣末綿裹，內下部中。又方 取蝦末、
兔矢末用之如上法。又方 以紙裹茛菪根煻火燒熟，以蜜塗內下部中，一切蟲痔皆愈。
又方   黃連（貳兩）、蛇床子（半兩）、黃蘗、梔子（各壹兩）。右肆味，擣篩為散，
以臘月豬脂和塗內下部中，日再。又方   大黃、黃芩、黃耆、玄參（各壹兩）、
丹參（參分）、芍藥（半兩）、吳茱萸（五分炒）。右柒味，擣篩為散，酒服方寸匕，
日三。治甘濕久下痢赤白百療不差方   兔頭（炙）、狐骨（皆曆採炙）、
葶藶子（熬）、百草（五月五日收）、蛇頭（炙）、蝦（炙）、
蜣蜋（皆五月五日採炙）、石黛、晚蚕蛾（熬）、青礬（熬）、黃礬（熬）、丁香、
麝香、菥蓂（灰）、故緋（灰）、苦參、蘗皮、乾薑、角蒿（灰）、丹砂、芒消、
衣、印成鹽、救月木、蠍蟲矢、桂心、床中桄木。右貳拾柒味，等分，細研如粉，
以筒子吹下部，日三，良（千金有倒挂草）。甘濕下蟲方（千金云下黑）熏黃、
朱砂、石黛、石鹽、麝香、丁香、礬石（熬）、梔子、鐵衣、莨菪子（熬）、
細辛（熬）、土瓜（熬）、乾薑（熬）、蜀椒（汗）、葶藶子（熬）、昌蒲（熬）、
蝦（乾者熬）、故靴底（炙）、髑髏骨（炙之枯腐者佳新者不任用）。右壹拾玖味，
等分，擣篩為散，以筒子吹藥杏仁大下部中，所有患甘瘡，悉傅之，
其丁香麝香皆別細研，內藥中合之一方有芥子，若病大重者，用灌法如左。丁香、
麝香、甘草（各參分）、犀角（伍分）。右四味，細末如粉，
別以鹽三合蜀椒三合豉二升，以水三升，煮取一升，去滓內諸藥合和，分再灌之，
旦一酉一。月蝕惡瘡息肉方   硫黃（一云雄黃）、茹、斑貓（去足翅熬各壹兩）。
右參味，擣篩為散，以粉瘡上，乾者以豬膏和塗，日三夜二。
治甘食人諸處凡是赤白久不差秘之方。
五月五日蝦壹枚（半熬半生作未）、金銀土堝（伍分）、麝香（壹分）、
人矢灰（伍分）、銀末（小豆太）。右伍味，細研如粉，傅病上即差，
三七日慎食甜物，痢者吹下部中。凡人口中生瘡久不差，下至咽喉胸中有三年不差者，
此亦是甘食病，宜塗角蒿灰於病上，有汁咽之，不過一宿，差。
又方  薔薇根濃煮汁含咽三宿，差。又方  大麻子、胡麻（各壹升半並熬令焦赤）。
右貳味，以參升瓦缾泥裹上厚一寸，待乾內麻子等令滿以四五枚葦管插口中密泥之，
掘地作，立瓶口中，底著瓦器承之，密填孔與地平，聚炭缾四面以繫壘之，
日沒放火燒之，至明旦開取脂，適寒溫灌下部中一合，尋覺咽中有藥氣為佳，
亦不得過多，多則傷人，隔日一灌，重者再三灌止，旦起灌，至日夕極覺體中乏勞，
勿怪也，非惟治甘濕，凡百異同瘡疥癬，並洗塗之，無不差，一云口含一丸。
甘食下部生瘡及日月食方 麝香、乾薑、蠹蟲矢、葵莖灰、礬石（各參分燒）、
五月五日蝦（壹枚炙）。右陸味，擣篩為粉，以竹管吹下部入內三寸，日再。
又方   雚蘆（壹兩）、狼牙（參兩）、橘皮、萹蓄、青葙（各半兩）。右伍味前，
準前法用之。甘濕方   取乾羊矢一升，以煖水三升漬之一宿，絞取矢汁和末石黛一顆，
內汁中溫之，灌下部，令藥停腹一食久，病乃差。
又急甘食鼻口數日盡欲死方 藍澱塗所食上令遍，日十度夜四，差止。
又方  細末沒石子吹下部立差。又方燒文蛤灰臘月豬脂和塗。又方  灌白馬尿一升。
治痛瘡方   細楸枝葉水煮稠可丸，以竹筒內下部中，甘痔漏皆差，煎楸葉汁數洗之，
良。甘蟲月蝕濕等方   臘月兔頭（貳枚燒）、五月五日蝦（壹枚燒）、
青黛（壹兩）、地黃葉灰（雞子大）、虎頭（八分炙）、具齒（柒枚燒）、
小薊灰（雞子大）。右柒味，為散，綿裹如棗核大，內下部中，亦筒吹半棗核大，
成人者井華水旦服五分匕，隔日一服。論曰，凡患濕蟲多是熱病後或久下不止，
或有客熱結在腹中，或遇暑濕涼氣者，多生此病，病亦有燥，不甚洩痢，
而下部瘡癢，不問燥濕，久則殺人，為病診，齒無色，舌上盡白，甚者滿口有瘡，
四肢沉重喜眠，如此者，此為蟲蝕其肛，肛爛盡見五藏，即死矣，治之方。黃連、
生薑（各拾兩切）、艾葉（捌兩）、苦參（肆兩）。右肆味，咀以水一斗，
煮取三升，為三服，日三，久者三劑良。
凡濕欲得冷而苦痢單煮黃連及艾葉苦參之屬皆可單用懊散主濕瘡爛殺蟲除熱方。
雚蘆、青葙、女青、桃仁（去皮尖雙仁熬）、雷丸（各參兩）、萹蓄（半兩）。
右陸味，擣篩為散，粥飲服方寸匕，日三，稍增至貳匕，酒服亦得。濕神方
取生薑刮去上皮斷理切之，擣極熟取汁壹升五合，又以水壹升五合和合相得，
旦空腹服之，仍刮生薑貳枚如指大，以楸葉桃葉數重裹之，煻火中燒之令極熱，
內下部，須臾若濕盛者，頻三日作之，無有不差。陰蝕瘡方  蒲黃（壹升）、
水銀（壹兩）。右貳味，熟研令散，以粉瘡上，五月六月七月，食，特忌肥濃，
慎之者即免此。又方 肥豬肉參拾斤，并得陰肉雜用益良，以水貳石煮取熟訖去肉，
以湯汁內大盆中，以自洗，冷即易，不過四遍。
殺九蟲散主寒尢心痛及蟲齧心痛方   雚蘆、貫眾、乾漆（各貳兩熬）、狼牙（壹兩）。
右肆味，擣篩為散，以羊臛和服之壹合，日參，貳日下蟲矣。
治熱心中懊方   雚蘆（貳兩半）、乾漆（熬）、萹蓄（各參分）。右參味，
擣篩為散，粥飲服方寸匕，日參。治蟲痛方   熬乾漆末之，蜜和圓如梧子，飲服十圓，
日三。又方   燒槐木耳灰水服棗大，差，不止，飲一盞熱湯，立有蟲出。
有人患心腹脹滿不能食飲至於死，有人教取羊子肝搵蒜虀服之，遂轉下五升如粉粥，
寸寸皆是蟲，即差，此人口中生瘡，時人名曰乾甘，以此療之得差，
百日內必不得食醬，食醬即發，常食蒜虀，平旦服至日西即下，其虀須和調作，
不同尋常食虀也。

2=標題= 腸痔第七（方三十六首  論一首）。
療痔方   臘月牛脾一具炙熟食之令盡，即差。又方 牛脾一具熟煮，空腹食之盡，
勿與鹽醬等，一具不差，更與一具，從旦至未令盡。療外痔方   麻子肆升擣，
生布袋盛，飯下蒸之，絞取脂銅盤盛煖之，以綿作貼子，坐使正，當蒸痔孔，
須臾易之，更坐蟲出。又方 擣萹蓄絞取汁溲麵作餺飥，空腹喫，日三頓，常食良。
療痔方   桑耳切三升，水一斗五斗，煮取三升，旦服一斗，日三，三日服一劑。
又方   桑耳作羹臛調和令美，空腹下飯取飽，不過三頓，差。
又方   蝟皮（一具熬）、乾地黃（伍兩）、連翹子、槐子（各參兩）、當歸、乾薑、
附子（炮）、續斷、礬石（燒）、黃耆（各壹兩）。右壹拾味，擣篩為末，
鍊蜜丸如梧子，飲服十丸，日二，稍加至三十丸，兼主漏。人方 取生槐白皮十兩，
熟擣丸如彈丸，綿裹內下部中，長喫萹蓄菜，及煮汁作羹粥食之，大佳。
治下部癢痛純緣腫起內欲生肉突出方 大豆（參升水柒升急火煮取肆升）、
槐白皮（切六升）、甘草（參兩炙）。右以大豆汁煮取二升，漬，故帛薄之，
冷則易之，日三五。槐白皮膏主下部癢痛痔瘡方   槐白皮（五兩）、
赤小豆（貳合）、棟實、桃人（各五拾枚）、當歸（參兩）、白芷、甘草（各貳兩）。
右柒味，以成煎豬膏一斤微火煎，白芷色黃，去滓，摩病上，兼導下部中。
療痔方   取故鑿由一枚燒作灰，以井華水空腹服一分。又方  取地黃末傅下部，日三，
夜一良。又方   乾薑、芫花、蜀椒（各壹兩半汗）、豬懸蹄（拾枚燒）、
附子（參枚炮）、芍藥、白薇、白歛、大黃、牡蠣（熬）、桂心（各半兩）、
甘草（壹兩炙）。右壹拾貳味，擣篩為散，酒服方寸匕，日二。
療痔下部出膿血有蟲傍生孔方   取槐白皮一檐，以水煮令極熟，出置木盆內，坐其中，
欲大便狀，蟲悉出，冷復易之，不過二三度。又方  煮槐根汁洗之。
又方  煮桃根汁洗之。諸痔去血過多，氣息惙惙，不下食或腹痛牽引下部，當歸湯。
當歸、乾薑、桂心、甘草（各參兩炙）、糖（捌兩）、牡丹、白芷、附子（炮）、
芍藥、人參（各貳兩）、乾地黃（肆兩）。右壹拾壹味，咀，以水壹斗，
煮取參升貳合，去滓，內糖令消，分為肆服。諸大去血積日虛乏內補湯方   人參、
續斷、白芷、芍藥、附子（炮）、當歸、甘草（各參兩炙）、桂心、茯苓、乾薑、
芎藭、乾地黃、五味子、麥門冬（去心各參兩）、大棗（貳拾枚去核）。右壹拾伍味，
咀，以水壹斗，煮取肆升，分肆服。諸痔下血蒲黃湯方   蒲黃（壹升）、當歸、
白芷、白石脂（各參兩）、黃連、芎藭、乾地黃、甘草（各貳兩）。右八味，咀，
以水壹斗，煮取參升，分參服。諸痔去血大虛耆湯方   黃耆、當歸、
芎藭（各參兩）、龍骨（壹兩）、芍藥、桂心（各肆兩）、糖（壹斤）、
附子（炮去皮）、甘草（各貳兩炙）。右九味，咀，以水一，煮取三升二合，
去滓，入糖令消，分伍服。槐子圓主燥濕痔痔有雄雌者主之方   槐子、吳茱萸根皮、
乾漆（各肆兩熬）、秦艽、黃芩、牡蠣（熬）、雷丸、白芷、龍骨、黃耆、桂心、
丁香、青木香、八角附子（炮去皮各貳兩）。右壹拾伍味，擣篩為末，
鍊蜜和丸如梧子，飲服二十九，日三服。小槐實圓主五痔十年方   槐子（參斤）、
白糖（貳斤）、礬石（燒）、硫黃（各壹斤）、龍骨、大黃、乾漆（各拾兩熬）。
右柒味，擣篩四味，其礬石及糖並細切，內銅器中一石米下蒸之，以綿絞取汁，
以和藥令作丸，併手丸之如梧子，陰乾酒服二十丸，日二，稍增至三十丸。
槐酒主五痔十年不差者方   槐東南枝（細剉一石）、槐白皮（細剉一石）、
槐東南根（細剉三石）、槐子（壹斗）。右肆味，以大釜中安十六斛水，煮取五斛，
澄取清，更煎取壹石六斗，炊兩斛黍米上麴二斗釀之，攪令調封泥，七日酒熟，
取清飲，適性，常令小小醉耳，合時更煮滓取汁，淘米洗器，不得用生水，作酒如此，
藥忌生水故也。主痔神方   七月七日多採槐子熟擣取汁，重綿絞之，內銅器中，
著中庭高門上暴乾之，二十日以上，煎成如鼠屎大，內榖道中，日三，
亦主及百種瘡。又方   取三具鯉魚腸，以火炙令香，以綿裹之，內榖道中，一食頃，
蟲當出，魚腸數數易之，盡三枚，便差。又方    炙魚腸令香坐上蟲即出。
又方   虎頭骨（炙）、犀角末。右貳味，各末之如雞子大，以不中水豬膏和塗之。
治痔方  取八月槐子擣取汁煎作丸塗之。又方    取熊膽塗之，取差止，但發即塗。
又方   以紙裹小瓜以泥裹三四分，煻火埋燒之令大熟經宿勿食，使大飢，
開取承熱任意飽食之，覆暖臥一炊久其痔差。五痔方   五月五日收蒼耳莖葉擣為末，
水服方寸匕，日三，差，採時陰乾。又方  燒羊角末酒服方寸匕，日三。
又方  常服蒲黃方寸匕，日三良。論曰，凡人大便有血即是痔病，勿得慢之，
慎乾棗油膩豬魚夫患痔在身，所服名藥，皆不得力，徒功夫一無所益，欲服餌者，
當斷之乃可服也，第一槐子人丸，大有效驗，方在前篇中，必須事之勿致疑也。
治脫肛方   蒲黃（貳兩）。右壹味，以豬肪和傅肛門上內之，日二三，愈。
又方   腸出不入，生栝樓取汁豬脂等分湯上溫塗內之，差。
又方  以鐵精粉上內之，每出即粉，取差止。

2=標題= 疥癬第八（論一首  方三十四首炙法一首）
論曰，瘑瘡疥癬之病，皆有諸蟲，若不速愈，三年不差，便為惡疾，何者，
諸蟲族類極盛，藥不能當，所以須防之，不可輕也，凡療疥瘙，
黃耆酒中加烏蛇脯一尺，烏頭附子茵芋石南莽草各等分，大秦艽散中加之，亦有大，
小小疥瘙十六味小秦艽散亦相當（千金云小秦艽散中加烏蛇貳兩）。
香瀝主燥濕癬及瘑疥百瘡方   沈香、松節（各壹斤一方更有柏節松節各壹斤）。
右貳味，破之如指大，以布袋盛之，令置麻油中半食久，出取一口坩穿底，
令孔大如雞子，以松葉一小把藉孔上，以坩安著白上，以黃土泥坩固濟令厚五分，
以藥內坩中，以生炭著藥上使然，其瀝當流入中，然盡，乃開出坩取汁，以傅瘡上，
日再，并治白禿疽惡瘡皆差，當服小秦艽散，即差。
礬石瀝主乾濕癢及惡瘡白禿方   礬石、硫黃、芒消、大鹽（各參分）、
松脂（陸合）、白糖（捌兩）。右陸味，切諸藥令如指大，先取甑蔽仰銅器上，
內甑中以藥安蔽上，以松脂白糖布藥上都訖，重以大蔽覆之，炊五升米，
藥汁流入器中，其汁密覆之，臨用小溫塗瘡上，日再。
治癬秘方   擣羊蹄根分以白蜜和之，割瘡四邊令傷，先以蜜和者傅之，如炊一石米頃，
拭去更以三年大酢和塗之，以傅癬上，燥便差，若刮瘡處不傷，即不差。
治久疥癬方   丹砂、雄黃、雌黃（各壹兩）、茹（參兩）、亂髮（壹兩洗淨）、
松脂、白蠟（各壹兩）、巴豆（拾肆枚去皮）、豬膏（貳斤）。右玖味，
先煎髮令消盡，內松脂蠟等三上三下，去滓，末茹石藥等內中更煎，一沸止，
傅之三數度，差。治久癬不差方   細研水銀霜如粉，和臘月豬膏，先以泔清洗瘡，
拭乾塗之，一塗即差，後時重發，更塗即永差，塗時大須薄，慎勿厚。
又方   水銀、礬石（燒）、蛇床子、黃連。右肆味各壹兩，臘月豬膏柒合，
和攪不見水銀為熟，傅之治一切無問幼小諸瘡（上方加漆頭茹壹兩）。
治諸瘡癬療不差方   水銀（壹斤）、豬膏臘月者（伍斤）。右貳味，
以鐵器中壘馬通火，七日七夜勿住火炊之，停冷取豬膏，去水銀不妨別用，
以膏塗一切諸瘡，無不應手即差。又方   牸牛尿（壹升）、羊蹄根（切伍升）。
右貳味，內羊蹄漬一宿，日暴之乾，則內尿中漬一宿，尿盡止，擣作末，塗諸瘡癬上，
和豬脂用，更精。又方   諸瘙疥皆單用水銀豬膏，研令極細塗之。
又方   取生烏頭十枚切煮取汁洗之，即差。治癬方 淨洗瘡取醬瓣尿和塗之，差，止。
又方   水銀、蕪荑（末）。右貳味酥和塗之，即差。
又方   正日中午時炙病處，影上三姓炙之，曰，癬中蟲毛茸茸若欲療待日中。
又方    取酥墨塗之。凡諸瘡癬初生時或始痛癢即以種種單方救之，或嚼鹽塗之，妙。
又方    取鯉魚酢塗之。又方    取薑黃塗之。又方    取牛李子塗之。
治癬方   取黃蒿穗作末，粉傅之，日三夜二，一切濕癬，並差。
又方   取八月八日日出時，令病人正當東向戶長跪，平舉兩手，持戶兩邊，
取肩頭小垂際骨解宛宛中炙之，兩火俱下，各三壯若七壯，十日愈。
又方    擣剌薊汁服之。
又方    服地黃汁佳      又方    服驢尿良 又方    燒蛇皮一具酒服良。
又方    擣莨菪蜜和封之良。又方    熱搨煎餅不限多少日一遍薄之良。
又方    酢煎艾塗之差。又方    大酢和雄黃粉先以新布拭之令癬傷，傅之妙。
治瘑疥百瘡經年不差方   鍊實（壹升）、地榆根（伍兩）、桃皮（伍兩）、
苦參（伍兩）。右肆味，以水壹斗，煮取伍升，稍溫洗之，日一度。
治瘑疥濕瘡浸淫日痛癢不可堪瘙之黃水汁出差復發方。取羊蹄根，
勿令婦女小兒貓犬見之，淨去土，細切熟熬，以大酢和淨洗傅瘡上，
一時間以冷水洗之，日一傅，凡方中用羊蹄根，皆以日未出前採者佳。
又方   作羊蹄根散，癢時搔汁出以粉上，又以生根揩之，神驗。
療渴利後發瘡坐處瘡疥及疵癬方   薔薇根（參兩）、石龍芮（參兩）、
苦參（貳兩）、黃耆（貳兩）、黃連（貳兩）、芍藥（參兩）、雀李根（參兩）、
黃蘗（參兩）、黃芩（參兩）、當歸（壹兩）、續斷（壹兩）、栝樓（肆兩）、
大黃（壹兩）。右壹拾參味，擣篩鍊蜜和以飲服之，丸和梧子大，一服十五丸，
日三加至三十丸，瘡差乃止，所是癰疽皆須服之（千金云薔薇飲服之）。
又方   赤小豆（一升熬內酢中如此七遍）、人參（貳兩）、甘草（貳兩炙）、
瞿麥（貳兩）、白歛（貳兩）、當歸（貳兩）、黃芩（貳兩）、豬苓（貳兩）、
防風（壹兩）、黃耆（參兩）、薏苡仁（參兩）、升麻（肆兩）。右壹拾貳味，
擣為散，飲服方寸匕，日三，夜一。治疥疽諸瘡方   水銀、胡粉（各壹兩半）、
黃連（貳兩）、黃蘗（柒分）、礬石（參分燒）、附子（參分）、蛇床子（半兩）、
苦參（壹兩）。右捌味，下篩六種，水銀胡粉別以豬脂研令水銀滅不見，
乃以豬膏合研令調如泥，以傅瘡上，日三，夜一。

2=標題= 代指第九（方六首）
治代指逆腫方
以毛雜黃土作泥泥指上令厚五分，內煻灰中令熱，可忍之，泥乾即易之，不過數反，
即差。又方    單煮地榆作湯漬之，半日便愈。治代指方 麻沸湯內指其中即愈。
又方  先剌去膿炙鮓魚皮令溫，以纏指周匝，痛止愈。
治指疼欲脫方   取豬脂和薑末稍令熱內指甲中，食頃即差。
治指掣痛方   取醬清和蜜任多少溫塗之即愈。

濕熱瘡第十（方三十四首）
治濕熱諸惡瘡方
狼牙（伍兩）、芍藥（伍兩）、大黃（參兩）、白芷（伍兩）、黃蘗（伍兩）、
丹參（伍兩）。右陸味，切，以水四升，煮取一升半以洗之，日三度。
治濕熱瘡多汁粉散方   芎藭、大黃、白歛、芍藥、黃連、槐皮、龍骨（各壹兩）。
右柒味，擣篩為散，以粉瘡上，日三度。又洗之方   茵芋（參兩）、石南（參兩）、
莽草（參兩）、蛇床子（貳兩）、躑躅（貳兩）、礬石（貳兩）。右陸味，切，
以水壹斗，煮取五升，洗瘡，日再。治惡瘡三年不差方   巴豆（去皮）、甘草。
右貳味，等分細下為散，先別煮甘草湯洗瘡訖，以藥傅之，先從四面起向中心，日三，
夜一。治惡瘡似火爛洗湯方   取白馬矢暴乾，以水和煮十沸，絞取汁洗之，極佳。
治惡瘡十年不差似癩者方 蛇脫皮（壹枚）。右壹味，燒之末，下篩，以豬脂和傅之，
良。又方 苦瓠 右壹味，咀，煮取汁洗瘡，日三度，洗煎以洗癬甚良，
須先以泔清洗瘡也。治諸惡瘡烏頭膏方   烏頭、雄、雌黃、芎藭、升麻（各半兩）、
杏仁（貳柒枚）、胡粉（壹分）、巴豆仁（柒枚去皮）、黃蘗（半兩）、
亂髮（如雞子大一枚）、松脂（如雞子大一枚）、防已（三分）、黃連（半兩）。
右壹拾參味，切，以豬膏三升急煎，令亂髮消盡，去滓，停小冷，
以真珠二錢匕投中攪令相得，以傅之，凡用膏，皆令先溫酢泔清洗瘡，拭乾乃傅之，
訖，以赤石脂黃連散粉之，此治諸惡瘡皆差。梔子湯主表裏俱熱，三焦熱實，
身體生瘡，或發即大小便不利方。芒消（貳兩）、大黃（肆兩）、
梔子仁（二七枚擘）、黃芩（參兩）、知母（貳兩）、甘草（貳兩炙）。右陸味，
咀，以水五升，煮減半，下大黃煮取一升八合，絞去滓，內芒消分為三服。
又方   礬石（燒）、蠟、松脂、亂髮。右肆味，各半兩豬脂四兩，煎之令髮焦，
內礬石令消，內松脂，次內蠟，去滓，先刮洗瘡以塗之，日再三，不痛，久瘡時愈，
新瘡遲愈，癢瘡頭禿皆即愈生髮，此膏勝飛黃膏及諸名藥。
治諸瘡久不差并療六畜方   棗膏（參斤）右壹味，以水參斗，煮取壹斗伍升，數洗，
取差為度。治身瘡及頭瘡不止方  以昌蒲末傅之，日三，夜一。
治濕熱瘡惡瘡洗湯方   槐子（貳升）、蛇床子（壹兩）、黃連（伍兩）、當歸、
芍藥、黃蘗（各參兩）。右陸味，切，以水參斗煮取壹斗五升，去滓，以洗瘡，
日三度。治濕熱瘡方   生地榆（貳斤）右壹味，以水三斗煮取一斗五升，以洗瘡，
日三度。烏膏主種種諸瘡治不愈方   水銀（壹兩）、黃連（壹兩）、經墨（半兩）。
右參味，末之，以不中水豬脂和傅之，不過三四度，愈，神效，欲多任人，
惟不治金瘡，其藥惟須熟研。惡瘡黃水出流方 燒故鞍屜灰，和臘月豬脂封塗。
又方   藜蘆、巴豆。右貳味，等分，燒灰，和臘月豬脂封塗。又方 松脂（灰）、
薰陸香（各伍分）、生地黃汁（伍合）、白羊脂（貳分）、石鹽（半兩）、
亂髮灰（半兩）。右六味，以豬脂一升，煎取五合，內地黃汁煎成膏，去滓，貼之，
日再，差止。治惡瘡瘑瘡方   杏仁（去皮）、巴豆（各貳兩去皮）、藜蘆、
黃連（各一兩）、水銀（壹錢許）。右伍味，以青羊脂和研水銀令滅，
先以鹽湯洗之，去上痂，傅瘡日二。時氣病後得風生瘡疼癢搔之黃汁出方。
皂莢（炙）、烏頭、礬石（各參兩）、黃連（壹升）、牡蠣（肆兩）、藜蘆、
桂心（各壹兩陸銖）。右柒味，切，以水壹斗，煮取七升，去滓，先搔瘡令血出，
溫洗瘡，緩浸良久，佳。卒患發熱瘡方 取炭長二尺者二枚，燒令赤，置地中，
以水二升灌之，取地上汁洗瘡，即差。瘡中惡肉出方 取烏梅二七顆燒作灰，傅瘡中，
其瘡中惡肉乃盡矣。治惡瘡方   取白及煮汁洗瘡訖傅膏，膏用桑東向枝作末，
以臘月豬膏和傅之，亦主狗瘡，初大痛，一宿即愈。瘡初患似節，後破無痂，
疼痛難忍，名曰豬瘡方。燒豬鼻作灰傅之，差。反花瘡方 煎柳葉為煎塗之差。
又方    燒馬齒草灰傅之。又方    燒鹽末灰傅之。又方    以蜘蛛幕裹之。
王不留行湯主白禿及頭面久瘡去蟲止痛方   王不留行（伍兩）、桃東南枝（伍兩）、
茱萸根皮（伍兩）、蛇床子（參升）、牡荊（參升）、苦竹葉（切參斗）、
蒺藜（參升）、大麻仁（壹升）。右捌味，以水貳斗，煮取一斗，洗瘡日再，
并治疽及月蝕瘡爛。治白禿方   三月三日桃花開者陰乾柏子赤桑根  右參味，為末，
豬脂和，先以灰汁淨洗禿處拭乾塗之。又方 細柳枝（壹握）、水銀、皂莢（炙）。
右參味，以醋煎如餳塗之。松脂膏主白禿及癰疽百瘡方   木蘭皮（壹兩）、礬石、
杜蘅、雄黃、附子、大黃、石南、秦艽、真朱、苦參、水銀（各貳兩）、
松脂（陸兩）。右壹拾貳味，以酢漬一宿，豬膏一斤半煎之，候附子黃，去滓，
乃內礬石雄黃水銀，更著火煮三沸，還濕地待凝，以傅，差。又方 以牛肉作五味脯，
炙令香，乃熱搨瘡上，不過三四度，即差。治頭瘡腫方   燒杏仁令黑磨塗，
復取束柴葛蔓及乾魚頭燒灰，和熏黃臘月豬脂塗之。
千金翼方卷第二十四




























1=標題= 千金翼方卷第二十五
色

2=標題= 診氣色法第一
夫為醫者雖善於候，而不知察於氣色者，終為未盡要妙也，故曰上醫察色，
次醫聽聲，下醫候是知人有盛衰，其色先見於面部，所以善為醫者，必須明於五色，
乃可決生死定狐疑，故立候氣之法冠其首焉。肝受病色青、心受病色赤、脾受病色黃、
肺受病色白、腎受病色黑（皆先視於本色）。春，面色青目色赤，新病可療，至夏愈。
夏，面色赤目色黃，新病可療，至季夏愈。季夏，面色黃目色白，新病可療，至秋愈。
秋，面色白目色黑，新病可療，至冬愈。冬，面包黑目色青，新病可療，至春愈。
論曰，此四時王相本色見，故療之必愈，夫五藏應五行，若有病，
則因其時色見於面目，亦猶灼龜於裏，吉凶之兆形於表也。扁鵲云，病人本色青，
欲如青玉之澤有光潤者佳，面色不欲如青藍之色，若面白目青是謂亂常，
以飲酒過多當風邪風入肺絡於膽膽氣妄洩，故令目青，雖云天救不可復生矣。
病人本色赤，欲如雞冠之澤有光潤者佳，面色不欲赤如赭土，
若面赤目白憂恚思慮心氣內索面色反好，急求棺槨不過十日死。病人本色黃，
欲如牛黃之澤有光潤者佳，面包不欲黃如中黃土，若面青目黃者，五日死。
病人著床，心痛氣短，脾竭內傷，百日復愈，欲起徬徨，因坐於地，其亡倚床，
能治此者，是謂神良。病人本色白，欲如璧玉之澤有光潤者佳，面色不欲白如堊，
若面白目黑無復生理也，此謂酣飲過度榮華巳去血巳盡，雖遇歧伯無如之何。
病人本色黑，欲如重漆之澤有光潤者佳，面色不欲黑如炭，若面黑目白八日死，
腎氣內傷也。病人色青如翠羽者生，青如草滋者死。赤如雞冠者生，赤如衃血者死。
黃如蟹腹者生，黃如枳實者死。白如豕膏者生，白如枯骨者死。黑如烏羽者生，
黑如煤者死。凡相五色，面黃目青，面黃目赤，面黃目白，面黃目黑，皆不死。
病人目無精光及齒黑者，不治。病人面失精光如土色不飲食者，四日死。
病人及健人面色忽如馬肝，望之如青近之如黑，必卒死。論曰，夫五色者，
五藏之華也，故天晴明時，萬物，辨白黑，審長短，若五色不分，長短垂錯，
此為錯亂，故人亦然。黃帝問伯高曰，察色知病，何如，伯高曰，
白色起於兩眉間薄澤者病在皮膚，唇色青黃赤黑者病在內榮氣需然者病在血，
目色青黃赤白黑者病在筋耳焦枯受塵垢者病在骨問曰，病狀如是，取之奈何，伯高曰，
皮有部，肉有柱，氣血有輪，筋有結骨有屬經，曰皮部在於四肢，
肉柱在於臂胻諸陽分肉之間，及少陰分肉之間，氣血之輪，在於諸經絡，
氣血留居則盛而起，筋部無陰陽左右，唯疾之所在骨之屬骨空之間，
所以受津液而益腦髓，若取之者，必須候病間甚者也，間者，淺之少之，甚者，
深之多之，隨變而調之，故曰上工，經言知一藏為下工，知二藏為中工，
參而知之為上工，上工十全九，中工十全六，下工十全三，此之謂也。雷公問曰，
人有不病而卒死者何以知之，黃帝曰，大氣入於藏府者，不病而卒死矣。雷公問曰，
病少愈而卒死者何以知之，黃帝曰，赤色出於兩顴上大如拇指者，病雖少愈必卒死矣，
黑色出於顏貌大如拇指者，必卒死，顏貌者，
面之首也（顏當兩目下也貌當兩目上眉下也）。扁鵲曰，察病氣色，有赤白青黑四氣，
不問大小，在人年上者病也，惟黃氣得愈，年上在鼻上兩目間，
如下黑氣細如繩在四墓發及兩顴骨上者，死，或冬三月遠期至壬癸日，
逢年衰者不可理，病者死，四墓當兩眉坐直上至髮際，左為父墓，右為母墓，
從口吻下極頤名為下墓，於此四墓上觀四時氣。春見青氣節盡死。夏見赤氣節盡死。
夏秋見白氣節盡死。春見白氣至秋死。夏見白氣暴死，黑氣至冬死。秋見赤氣節盡死，
冬至後甲子日死。冬見赤氣暴死，見黃氣至長夏死。論曰，凡病黃色入鼻從口入井，
百日死，井在鼻孔上曲中是，在口吻兩傍上一寸是，若入者丙丁日死。
凡人死色易驗，但看年上有黑色橫度者，此人不出百日死，
若天中從髮際兩墓皆發黑色，此人三年死。天中，當鼻直上至髮際是也，
若顴骨上發黑色應之者，二百日死。目下有黑色橫度年上者，不出三十日死，
黑色入口應天中者，不出一年死。若天中發死色，年上命門上並黃色者，未好半惡也，
以天中為主五年內死，天中發黑色，法三年內死，所以然者，有二處得主，故五年死。
凡天中發黑色兩顴上發赤色應之者，不出六十日兵死，若年上發赤色應之者，
不出三十日死，若命門上發赤色應之者，不出百日市死，婦人產死兵死，
同氣從命門入耳年上，死，赤色從眉衝下入目，五日死或丙丁日死。黑色在左右眉上，
一日死或壬癸日死。若白色亦死，或庚辛日或二三日死。赤色入口，三日死，
遠期丙丁日死。黑色從天中及年上入目，三日死或壬癸日死，或二三日死，
或百日半年死。青色如鍼在目下，春死或甲乙日死。黃色入目匝四邊，戊己日死。
黑色準上行或入目，期壬癸日死，遠期二十日死，
若入耳鼻三日死（準上者當鼻上也行謂在壽上年上下降接相次）。黃色橫兩顴入鼻，
一年死。黑色如拇指在眉上，不出一年暴死，一云三年。赤色如馬，黑色如烏，
見面死（在口傍左右也右名馬左名烏）。黑色從眉繞目，死。赤色在口兩傍，死。
黑色如深漆繞口或白色，皆死。黃帝問扁鵲曰，人久有病，何以別生死，願聞其要，
對曰，按明堂察色，有十部之氣，知在何部，察四時五行王相，觀其勝負之變色，
入門戶為凶，不入為吉，白色見衝眉上者肺有病，入闕庭者夏死，
黃色見鼻上者脾有病，入口者春夏死，青色見人中者肝有病入目者秋死，
黑色見顴上者腎有病，入耳者六月死，赤色見頤者心有病，入口者冬死，所謂門戶者，
闕庭，肺門戶，目，肝門戶，耳，腎門戶，口，心脾門戶，
若有色氣入者皆死黃帝曰善。問曰，病而輒死，甚可傷也，寧可拯乎，對曰，
藏實則府虛，府實則藏虛，以明堂視面色，以針補寫調之，百病即愈，鼻孔呼吸，
氣有出入，出為陽，入為陰，陽為府，陰為藏，陽為衛，陰為榮，
故曰人一日一夜一萬三千五百息，行五十周於其身漏下二刻，
榮衛之氣行度亦周身也。夫面青者虛，虛者實之，補虛寫實，神歸其室，補實寫虛，
神拾其墟，眾邪並進，大命不居，黃帝曰善。五實（未見）六虛者，皮虛則熱，
虛則驚，肉虛則重，骨虛則痛，腸虛則洩溏，髓虛則墯。仲景曰，鼻頭色青者，
腹中冷，若痛者死，鼻頭色微黑者有水氣，色白者無血，色黃者上有寒，
色赤者為風，色青者為痛，色鮮明者有留飲。又仲景曰，病人語聲寂然喜驚呼者，
骨節間病，言聲喑喑然不徹者，心膈間病言聲啾啾細而長者，頭中病（一作痛）。

2=標題= 診大意第二
問曰，手足三陰三陽十二經皆有動，而獨取寸口者，何也，扁鵲曰，
晝夜漏水下百刻，凡一刻一百三十五息，十刻一千三百五十息，百刻一萬三千五百息，
行五十度周於身，漏下一百刻，榮衛行陽二十五度，行陰二十五度，
合五十度為一周，而復會於手太陰，手太陰者，寸口也，寸口者，
五藏六府氣血之所終始，故法取於寸口也，有尺寸者，從關至尺是尺內陰之所治，
從關至魚際是寸內陽之所治，寸口位八分，關上位三分，尺中位八分，
合三部一寸九分，寸口關上為陽，陽常浮而速，尺中為陰，陰常沈而遲，
初持如三菽之重與皮毛相得者，肺也，如六菽之重與血相得者，心也，
如九菽之重與肌肉相得者，脾也如十二菽之重與筋平者，肝也，
按之至骨舉指來疾者，腎也。凡診，當視其人大小長短及性氣緩急，
稱其形性則吉，與本性相乘則凶，何則，人大而細，人細而大，人樂而實，
人苦而虛，性急而緩，性緩而躁，人壯而細，人羸而大，此皆為逆，
逆則難治，反此為順，則為易治。凡婦人常欲濡，弱於丈夫也，小兒四五歲者，
自疾駛呼吸八至也。凡春細而長，夏洪浮而長來疾而去遲。秋脤微浮而散，
冬脤沈滑而實，季夏洪而遲。凡心肺二大率俱浮，何以別之，浮而大者心也，
浮而短者肺也，凡肝腎二俱沈，何以別之，牢而長者肝也，按之濡舉指來實者腎也，
遲緩而長者脾也。夫人受氣於榖，榖入於胃乃傳於五藏六腑，五藏六腑皆受氣於胃，
其清者為榮，濁者為衛，榮行內，衛行外，陰陽相貫，如環之無端，
故曰胃為水榖腑，主稟四方，皆以胃氣為本也。凡人病，不病，名曰內虛病，
人不病，名日行尸，死不治。夫平和之，
不緩不急不澀不滑不存不亡不長不短不低不昂不縱不橫，此為平也，無病，尺欲小大，
關欲小實，老人欲微，陽羸於陰者平也。夫按之不足，舉之有餘，名曰浮，浮，
陽也。按之去來促急，名曰數，數，陽也。按之如琴瑟絃，三關通病，梗梗無有屈撓，
名曰弦，弦，陽也（王函經為陰）。按之如動珠子，名曰滑，滑，陽也。按之實強，
其有似沈伏，名曰牢，牢，陽也。按之洪大牢強隱指，名曰實，實，陽也。
見於關上，無頭尾，大如豆，厥厥搖，名曰動，動，陽也。右件八條皆陽也。
按之有餘，舉之不足，名曰沈，沈，陰也。按之無舉之來，兩傍實而中央空，名曰芤，
芤，陰也。按之遲小，名曰細，細，陰也。按之短實而數，有似切繩狀，名曰緊，
緊陰也。按之依依，名曰緩，緩，陰也。按之大而遲，名曰虛，虛，陰也。
按之短小不至，動搖若有若無，或復浮薄而細急，輕手乃得，重手不得，名曰微，微，
陰也。按之乃得，舉之無有，濡而細，名曰弱，弱，陰也。按之盡牢，舉之無有，
不前不卻，但出不入，如魚之接食動中，名曰遲，遲，陰也。按之無有，舉之有餘，
或如帛衣在水中，輕手與肌肉相得而軟，名日濡，濡，陰也。按之促數浮短如刮竹皮，
輕手乃得，重手不離其處，或多入而少出，名曰澀，澀，陰也。按之來數時一止，
名曰促，促，陰也。來動而中止，按之小數中能還者，舉指則動，名曰結結陰也，
不死。動而止，不能自還，因而復動，名曰代，代，陰也，代者死。
右件一十四條皆陰也。有相薄者，寸口微而尺中弦，此為相薄也，
或但寸口微而弦，亦為相薄也。沈與伏相類、濡與弱相類、弦與緊相類、浮與芤相類、
牢與實相類、微與澀相類、遲與緩相類、滑與數相類。凡出為陽，入為陰，
來往之間為脾，大陰也。凡浮滑長皆為陽，沈澀短皆為陰也。有一陰一陽者，
來沈而滑也，一陰二陽者，來沈滑而長也，一陰三陽者，來浮滑而長時一沈也，
一陽一陰者，來浮而澀也，一陽二陰者，來長而沈澀也，一陽三陰者，
來沈澀而短時一浮也。有伏匿者，謂陰陽更相乘伏也，若居陰部，反陽見，
為陽乘陰也，雖陽，時沈澀而短者，此為陽中伏陰也，居陽部，反陰見，
為陰乘陽也，雖陰，時浮滑而長者，此為陰中伏陽也，故重陰者癲，重陽者狂。
有太過有不及，有陰陽相乘，有覆有溢有關有格，關之前者，陽之動也，
當見九分而浮過者謂之太過，減者謂之不及，遂上魚為溢，為外關內格，
此陰乘之，關之後者陰之動也，當見一寸而沈，過者謂之太過，減者謂之不及，
遂入尺為覆，為內關外格，此陽乘之，是真藏之見也，得此諸，人不病自死，
寸下不至關為陽絕，尺上不至關為陰絕，此皆死不治，欲決死生，當以月節期之。
有相乘，有縱有橫有逆有順何以知之，水行乘火金行乘木，名曰縱，
火行乘水木行乘金，名曰橫，水行乘金火行乘木名曰逆，金行乘水木行乘火名曰順也。
夫欲知人病將愈，當診其三部之大小遲疾浮沈正等，雖有寒熱不解，
然陰陽巳平知當愈也。夫病者發熱身體疼痛，此為表有病，其當浮大，今反沈遲，
故知當愈，病卒腹中急痛，此為裏有病，其當沈細，今反浮大，故知當愈，
然此二其人不即愈者，必當死，以其病與相反也。夫者血之腑也，長則氣治，
短則氣病，數則煩心，大則病進，上盛則氣高，下盛則氣脹，代則氣衰，細則氣少，
短而急者病在上，長而緩者病在下，弦而沈者病在內，浮而洪者病在外，
實者病在內，虛者病在外，滑而微浮病在肺，下堅上虛病在脾胃，
長而弦者病在肝，小血少病在心，大而緊者病在腎。凡，腑為陽主熱，
臟為陰主寒，陽微自汗，陰浮自下，陽數即口瘡，陰數即惡寒，陽數出血，陰澀下血，
與肌肉相得，久持之至者可下之。失有三部，陰陽相乘，榮衛氣血，任人體躬，
呼吸出入，上下於中，因息遊布，津液流通，隨時動作，傚象形容，春弦秋浮，
冬沈夏洪，察色觀，大小不同，一時之間，變無經常，尺寸參差，或短或長，
上下乘錯，或存或亡，病輒改易，進退低昂，心迷意惑，動失紀綱，願為具陳，
令得分明，師曰，子之所問，道之根源，有三部，尺寸及關，榮衛流行，不失衡銓，
腎沈心洪，沛浮肝弦，此自經常，不失銖分，出入昇降，漏刻周旋，水下百刻，
一周循環，當復寸口，虛實見焉，變化相乘，陰陽相干，風則浮虛，寒則牢堅，
沈潛水畜，支飲急弦，動即為痛，數即熱煩，設有不應，知有所緣，三部不同，
病各異端，太過可怪，不及亦然，邪不空見，終必有奸，察察表裏，三焦別焉，
知其所舍，消息診看，料度臟腑，獨見若神，為子條記，傳與賢人。
凡療病當祭其形氣色澤，之盛衰，病之新故，乃可療之，形氣相得，色澤以浮，
順四時，此為易治，形氣相失，色夭不澤，實堅甚，逆四時，此為難療。
夫形盛細，少氣不足以息者，危，形瘦大，中氣多者，死，形氣相得者，生，
參伍不調者，病。夫關前為陽，關後為陰，陽出陰入，以關為界，陽數則吐，
陰數則下，陽弦頭痛，陰弦腹痛。

2=標題= 診四時第三
春，肝木王，其弦細而長者平也，反得微浮而短澀者，是肺之秉肝，
金之剋木，為賊邪大逆，十死不治，反得浮大而洪者，是心之乘肝，子之棄母為實邪，
不治自愈，反得沈濡而滑者，是腎之乘肝，母之歸子為虛邪，雖病自愈，
反得大而緩者，是脾之乘肝，土之畏木為微邪，雖病不死。夏，心火王，
其浮大而洪者是平也，反得沈濡而滑者，是腎之乘心，水之剋火為賊邪大逆，
十死不治，反得大而緩者，是脾之乘心，子之乘母為實邪，不治自愈，
反得弦細而長者，是肝之乘心，母之歸子為虛邪，雖病當愈，反得微浮而短澀者，
是肺之乘心，金之畏火為微邪，雖病不死。季夏六月，脾土王，
大穰穰而緩者為平也，反得弦細而長者，是肝之乘脾，木之剋土，為賊邪大逆，
十死不治，反得微浮而短澀，是肺之乘脾，子之乘母為實邪，不治自愈，
反得浮大而洪者，是心之乘脾，母之歸子為虛邪，雖病自愈，反得沈濡而滑者，
是腎之乘脾，水之畏土為微邪，雖病不死。凡脾王則不見，衰時即見。秋，肺金王，
其微浮而短澀者是平也，反得浮大而洪者，是心之乘肺，火之剋金，為賊邪大逆，
十死不治，反得沈濡而滑者，是腎之棄肺，子之乘母為實邪，不治自愈，
反得大而緩者，是脾之乘肺，母之歸子為虛邪，雖病自愈，反得弦細而長者，
是肝之乘肺，木之畏金為微邪，雖病不死。冬，腎水王，其沈濡而滑者是平也，
反得大而緩者，是脾之乘腎土之剋水，為賊邪大逆，十死不治，反得弦細而長者，
是肝之乘腎，子之乘母為實邪，不治自愈，反得微浮而短澀者，是肺之乘腎，
母之歸子為虛邪，雖病自愈，反得浮大而洪者，是心之乘腎，火之畏水為微邪，
雖病不死。

2=標題= 診寸口第四
寸口緊者，中風風頭痛，亦為傷寒頭痛。寸口沈而橫者，脅下有積腹中有橫積痛。
寸口浮大而實，宿食不消，浮滑亦然。寸口沈而緊，
寒結在心下痛（千金云沈而緊苦心下有寒時時痛有積邪）。寸口沈滑，中有水氣，
面目腫有微熱，名為風水。寸口沈而弱，寒熱疝瘕少腹痛。寸口微而弱，氣血俱虛，
男子吐血，婦人下血，嘔汁出。寸口弱而弦，中脅下腰背並痛。寸口雙弦，
脅下拘急，而痛濇濇而寒。寸口弦緊而細，痛在心下。寸口洪而大，傷寒熱病，
兼脅下滿痛。寸口細沈滑者有積聚在脅下，左右皆滿，背相引痛。寸口細而數，
數即發熱，細即反吐。寸口緩而數者中風。寸口沈而喘則寒熱。寸口盛而緊者，
傷於食也。寸口急疝瘕少腹痛。寸口浮大而疾者，名曰陽中之陽病，苦煩滿，
身熱頭痛，腹中熱。寸口沈細者，名曰陽中之陰病，苦悲傷不樂，惡聞人聲，
少氣時汗出，陰氣不通，臂不能舉。寸口壯大，尺中無有，此為陽干陰病，
苦腰背痛，陰中傷，足脛寒。寸口偏絕者，則臂偏不用，其人兩手俱絕者不治。
寸口弱而遲，弱即衛氣微，遲即榮中寒，榮為血，血寒即發熱，衛為氣，
氣微即心中飢，飢而虛滿不能食。寸口弱而緩，弱則陽氣不足，緩即胃氣有餘，
噫而吞酸，食卒不下，氣填於膈上（一作下）。寸口微而弱，微即無氣，
弱即血不足，血不足即不能呼，氣不足則不能吸，呼吸不足則滿短氣。
寸口微而澀，微即衛氣不行，澀即榮氣不逮，榮衛不能相將，三焦無所仰，
身體痺不仁，榮氣不足即疼而煩滿，口即難言，衛氣虛即惡寒而數欠。寸口微而澀，
微即衛氣衰，澀即榮氣不足，衛衰其色黃，榮不足其色青，榮為根，衛為棄，
榮衛俱微即根葉枯槁，而寒慄欬唾腥吐涎沫。寸口微而緩，微即衛氣，
即其膚空，緩即胃氣足，足即榖消而水化，榖入於胃，道乃行，水入於經，
其血乃成，榮盛則其膚必，三焦絕，經名曰血崩。寸口微而數，微即為風，
數即為熱，微為風風即汗出，數為熱振而寒慄。寸口微而遲，尺沈即為血，
滑即為實，血實內結入絡臆肺痿色薄不能喘息，
而心堅脫色口不能言肝舉筋厥四逆不識人。寸口微而濡，濡即為弱，微即為寒，
濡即惡寒，弱即發熱，濡即厥逆，微濡相薄即為煩其氣在心。寸口微尺中緊，
其人虛損多汗，知陰常在絕不見陽。寸口諸微為無陽，諸濡為無血，諸弱為發熱，
諸緊為寒，微濡為血不足。

2=標題= 診關上第五
關上浮而數胃中熱。
關上浮大風在胃中腹脹急心下澹澹然羸瘦不能食
（千金云關上浮大風有胃中張口肩息 心下澹澹食欲嘔）。
關上細微而絕者腹中癖少氣不能食。關上微而芤唾血亦吐血。關上弦緊而細癥在胃管。
關上緊而滑者蛔蟲動。關上微浮積熱在胃中。關上滑而大小不均，是為病方欲來，
不出一二日內復欲發動，其人欲多飲飲即注痢，如痢止者生不止者死。
關上弦大有痛在臍左右上下（經云開弦長者積在臍左右上下）。

2=標題= 診尺中第六
尺中緊數而弦下痢病。尺中浮數小便不利尿黃。尺中微而滑帶下病。尺中微而芤尿血。
尺中弦而細，癥在臍下。尺中細而急，筋攣疼痺不能行。尺中細而滑，婦人欲產。
尺中虛小者，足脛痿寒痺腳疼。尺中虛者漏血，小便不禁。尺中沈細者，
名曰陰中之陰病，苦兩腳疼，酸不能久立，陰氣衰，小便有餘瀝，陰下濕痒。
尺滑而浮大者，名曰陰中之陽病，苦少腹痛滿不能尿，尿則陰中痛，大便亦熱。
尺中牢長，關上無有此為陰干陽病，苦兩脛重，少腹引腰痛。尺寸俱數有熱，
俱遲有寒。尺寸俱濡發熱汗出。尺寸俱浮直下，此為督，腰皆強痛，不得俛仰，
大人癲病，小兒風。尺寸俱微，血氣不足，其人短氣。尺寸俱牢，直上直下，
此為通衝，中有寒疝。

2=標題= 診雜病第七
熱病，大汗後不安靜者死。熱病，盛大而駛，不得汗，此熱發也。寒熱痸瘲，
絕代者死。熱病未得汗，盛大者生，細小者死。熱病多汗，虛小者生，
緊實者死。熱病得汗，常喘而熱不退者死。汗出而，其小滑者生，
大躁者死（一云微細為難治）。傷寒浮而洪大者易治，譫言妄語身熱洪大者生，
沈細而微手足四逆者死。欬而尿血羸瘦大者死。欬且羸瘦堅大者死。
上氣注液虛慢伏匿者生，牢弦者死。寒疰上氣虛濡者生，牢急而疾者死。
上氣喘息滑手足溫者生，澀而四肢寒者死。上氣面浮腫肩息浮大者死。
上氣喘息滑者生，大而駛者死。唾血沈弱者生（一云緊強者死滑者生）。
吐血牢實者死。吐血鼻沈細者生，浮大而牢者死。中惡腹大緊實細者生，
浮大者死。金瘡出血不斷大而止者七日死。金瘡出血太多虛細者生，大數者死。
金瘡所傷在陽處者去血四五升弱微緩而遲者生，急疾者死。人被笞榜，
內有結血實大者生，虛小者死。從高墮下及金瘡內有瘀血，腹脹牢大者生，
沈細者死。心腹痛沈細者生，浮大而長者死。腹脹浮者生，虛小者死。
下痢微細者生，浮大者死。下痢代絕者不死。腸澼便膿血，沈細虛遲者生，
疾大而有熱者死。腸澼下白沫，沈者生，浮者死。腸澼下赤白，細微而遲，
身體溫暖可治。腸澼其滑者生，浮者死，懸絕者死。洩痢緩時小結者生，
浮大而數者死。洞洩或去膿血，食不化者，微小者生，實急者死。
洩痢細微而澀者生，緊大而滑者死。洩痢，寸關不見尺中時一見，此腎氣見，
為難治。下痢絕，手足寒晬時還手足溫者生，不還不溫者死。霍亂大可治，
微細難治。霍亂吐下，微遲，氣息劣，口不欲言者不治。病手足厥逆，
當沈細而澀，反得堅大而滑者死。水病洪大者生，微細者死。消渴數大者生，
細小浮短者死。卒中風，四肢不收，脣口僻，語言不正，浮遲者生，癲病卒忤，
堅弦實大者生，虛伏濡小者死。癲狂恍惚，實牢者生，沈細者死。
中風口噤不能言，四肢不收，其浮遲者生，實大數急者死。病風痺不仁痿厥，
虛數者生，牢急者死。目，大緩者死。閉目不欲見，人，得肝者生，
反得肺者死。耳聾大者生，沈遲細者難治。堅積洩痢，微細者生，浮者死。
頭痛短澀者死，浮滑者生。中毒藥，陽洪大而速者生，微細者死（經速作遲）。
暴病微細者生，大急洪直者死。大人得小人者死。但出不能入者死。
將死之如群烏之聚一馬之馭系木交緊（一作馳）之狀，如懸石之落出筋之上，
藏筋之下，堅關之裏不在榮衛伺候交射不可知也。困病如蝦之游如魚之翔者死，
蝦游者，冉冉而起尋復退沒不知所在，久而復起起輒遲而沒去甚速是也，魚翔者，
似魚不行而但掉尾動身其動疏而住久是也。病人不病，如屋漏雀啄者死，屋漏者，
其既絕而止，時復一起不相連屬也，雀啄者，來甚數而急疾，絕止久巳復頓來。
來如彈石去如解索者死，彈石，辟辟急也，解索，動數而隨散亂無次緒也。
來涌涌不去者死。如轉豆者死。如偃刀者死。怒來忽去暫止復來者死。
中移者死。久絕者死。有表無裏者死。婦人尺按之不絕者胎也。
產後寸口焱疾不調者死，沈微附骨不絕者生，新產後渴熱病細而四肢冷者死。
三部沈浮正等不斷絕者，有娠也。妊娠滑疾重，手按之不散者，胎已三月也，
但疾不滑者，五月也，妊娠七八月，實大牢強弦緊者生，，沈細者死，欲產者，
其細而滑也。婦人欲產其離經者曰生也。新產小緩滑者生，實大弦急者死。
巳產沈虛小者生，實牢堅者死。婦人月經不通，絕小實者生，浮虛者死。
婦人寸關調如故而尺絕不至者，月經不利，當患少腹引腰絞痛氣積聚上叉脅也。
漏下赤白急疾者死，遲滑者生。小兒沈者乳不消也。小兒絃急者客忤氣也。
凡按人五十至而不止者，五藏皆受氣足，吉也，四十動而一止，一藏無氣，四歲死，
三十動而一止者二藏無氣，三歲死，二十動而一止者三歲無氣，二歲死，
一十動而一止者四藏無氣，歲中死。凡一動一止或三動一止或十動一止，投數無常，
此死也，命雖未盡，正當小引日月耳。凡一呼再至，一吸再至，呼吸定息，
其五至，不大不小為平，若一呼三至，一吸三至，始為得病也。凡前大後小，
則為頭痛目眩，前小後大，則為滿短氣。問曰，何謂損至，荅曰，有損至，
謂一呼再至曰平，三至曰離經，四至曰奪精，五至曰死，六至曰命絕，此謂至也，
一呼一至曰離經，二呼一至曰奪精，三呼一至曰死，四呼一至曰命絕，此謂損也，
至從下上也，損從上下也，損之為病也，一損損於皮毛，皮聚而毛落，
二損損於血，血虛少不能榮於五藏，三損損於肌肉，肌肉消瘦飲食不為肌膚，
四損損於筋，筋緩不能自扶持，五損損於骨，骨痿不能起於床，
反此者至於收病從上下者，骨痿不能起於床者死，從下上者，皮聚而毛落者死。
損其肺者益其氣，損其心者調其榮衛，損其脾者調其飲食，適其寒溫損其肝者緩其中，
損其腎者益其精氣也。凡一息再至為平，無病也，一息三至名離經，離失也，
經常也，其人榮衛巳虧，將欲病也。一息四至為奪精，其人已病也，一息五至為絕命，
有大有小為難治，一息六至為將滅，一息七至為命盡，一息八至為無，
一息九至為無，一息十至為今死。一息一至，其人雖行當著床，其人血已病，
諸氣皆不足也，二息一至為危，三息一至為困，四息一至為行尸將死，
五息一至為定死。
千金翼方卷第二十五







1=標題= 千金翼方卷第二十六
針灸上

2=標題= 取孔穴法第一
論曰，安康公李襲興稱武德中出鎮潞州，屬隨徵士甄權以新撰明堂示余，
余既暗昧未之奇也，時有深州剌史成君綽忽患勁腫如數升，
喉中閉塞水粒不下已三日矣，以狀告余，余屈權救之，針其右手次指之端，
如食頃氣息即通，明日飲噉如故，爾後縉紳之士，多寫權圖略，遍華裔，
正觀中入為少府奉頃修明堂，與承務郎司馬德逸太醫令謝季卿太常丞甄立言等，
校定經圖，於後以所作呈示，甄權曰，人有七尺之軀，藏腑包其內，皮膚絡其外，
非有聖智孰能辨之者乎，吾十有八而志學於醫，今年過百歲，研綜經方，推究孔穴，
所疑更多矣。竊聞尋古人伊尹，湯液依用炎農本草，扁鵲針灸一準黃帝雷公，
問難懃，對揚周密去聖久遠愚人無知，道聽塗說，多有穿鑿，起自胸臆，至如王遺，
烏街之法，單行淺近，雖得其效偶然即謂神妙，且事不師古，遠涉必泥，
夫欲行針者必準軒轅正經，用藥者須依神農本草，自餘名醫別錄益多誤耳，
余退以甲乙校秦承祖圖，有旁庭藏會等一十九穴，按六百四十九穴有目無名，
其角孫景風一十七穴，三部針經具存焉，然其圖闕漏仍有四十九穴，上下倒錯，
前後易處，不合本經，所謂失之毫氂差之千里也，至如石門關元二穴，
在帶下相去一寸之間，針關元主婦人無子，針石門則終身絕嗣，神庭一穴在於額上，
剌之主發狂，灸之則愈癲疾，其道幽隱，豈可輕侮之哉，人誠知惜命，罕通經方，
抄寫方書，專委下吏，承誤即錄，紕繆轉多，近智之徒，不見正本，逢為經鈔，
以此而言，可為深誡，今所述針灸孔穴，一依甄公明堂圖為定，學者可細詳之，
且夫當今醫者各承一業未能綜練眾方，所以救疾多不全濟，何哉，或有偏功針剌，
或有偏解灸方，或有惟行藥餌，或有專於禁咒，故以網羅諸疾有愈於是，慨其如此，
聊以養疾之暇，撰錄灸經以貽後嗣，其於條例具之，醫者意也，善於用意，即為良醫，
良醫之道，必先診處方，次即針灸，內外相扶，病必當愈，何則，湯藥攻其內，
針灸攻其外，不能如此，雖時愈疾，茲為偶差，非醫差也，又以孔穴難諳，非圖莫可，
雖復經本具述，自非碩學之士，造次未可卒知，所以先述取穴方法云爾。
○仰人面二十六穴第一
神庭在髮際直鼻不剌（一云入髮際一分）。曲差夾神庭一寸半在髮際。
攢行在眉頭陷中。晴明在目內眥。迎香在禾窌上鼻下孔傍（一云在禾窌上一寸）。
素窌在鼻柱端。水溝在鼻柱下人中。兌端在脣上端。齗交在脣內齒上齗縫。
本神在曲差傍一寸半。陽白在眉上一寸直瞳子。承泣在目下七分直瞳子不灸。
四白在目下一寸。臣窌夾鼻傍八分直瞳子。禾窌直鼻孔下夾水溝傍五分。
地倉夾口傍四分（一云在口角一韭棄近下動）。承漿在頤前下脣之下。
廉泉在頷下結喉上舌本。頭維在額角髮本神傍一寸半不灸。上關在耳前上廉起骨，
開口取之。下關在客主人下耳前動下空下廉合口有穴，張口則閉。
頰車在耳下曲頰端陷中。大迎在曲頷前一寸二分骨陷中動。絲竹空在眉後陷中不灸。
（瞳子窌在目外去眥五分。）顴窌在面鼽骨下下廉陷中。
○頭上第一行九穴第二
上星在顱上直鼻中央入髮際一寸陷容豆。會在上星後一寸陷中。
前頂在會後一寸半骨陷中。百會在前頂後一寸半頂中心。
後頂在百會後一寸半枕骨上。強間在後頂後一寸半腦戶前一寸半。
腦戶在枕骨上強間後一寸半不灸。
風府入髮際一寸大筋內宛宛中不灸（一云在瘖門上一寸）。
瘖門在項後髮際宛宛中不灸（一云在腦戶下三寸又名門）。
○頭上第二行六穴第三
五處在頭上去上星一寸半。承光在五處後一寸不灸（一云一寸半）。
通天在承光後一寸半。絡卻在通天後一寸半。
玉枕在絡卻後七分半夾腦戶傍一寸三分起肉枕骨上入髮際三寸。
天柱夾項後髮際大筋外廉陷中。
○頭上第三行六穴第四
臨泣當目上眥直入髮際五分陷中。目在臨泣後一寸。正營在目後一寸。
承靈在正營後一寸。腦空在承靈後一寸半夾玉枕骨下陷中。風池在顳後髮際陷中。
○伏人耳後六穴第五
顱息在耳後青間。瘈在耳本雞足青不灸。完骨在耳後入髮際四分。
竅陰在完骨上枕骨下。翳風在耳後陷中按之引耳中。
浮白在耳後入髮際一寸（此穴在翳風前竅陰後寫時請為用心看）。
○伏人脊中第一行十一穴第六
大椎在第一椎上陷中。陶道在大椎下節間。身柱在第三椎下節間。
神道在第五椎下節間。至陽在第七椎下節間。筋縮在第九椎下節間。
脊中在第十一椎下節間不灸。懸樞在第十三椎下節間。命門在第十四椎下節間。
腰俞在第二十一椎下節間。長強在脊端。
○伏人脊中第二行二十一穴第七
大杼在項第一椎下兩傍各一寸半陷中。風門熱府在第二椎下兩傍各一寸半。
肺俞在第三椎下兩傍各一寸半。心俞在第五椎下兩傍各一寸半。
膈俞在第七椎下兩傍各一寸半。肝俞在第九椎下兩傍各一寸半。
膽俞在第十椎下兩傍各一寸半。脾俞在第十一椎下兩傍各一寸半。
胃俞在第十二椎下兩傍各一寸半。三焦俞在第十三椎下兩傍各一寸半。
腎俞在第十四椎下兩傍各一寸半。大腸俞在第十六椎下兩傍各一寸半。
小腸俞在第十八椎下兩傍各一寸半。膀胱俞在第十九椎下兩傍各一寸半。
中膂俞在第二十椎下兩傍各一寸半。白環俞在第二十一椎下兩傍各一寸半。
上窌在第一空腰果下一寸夾脊陷中。次窌在第二空夾脊陷中。
中窌在第三空夾脊陷中。下窌在第四空夾脊陷中。會陽在陰尾骨兩傍。
○伏人脊中第三行十三穴第八
附分在第二椎下附項內廉兩傍各三寸。魄戶在第三椎下兩傍各三寸。
神堂在第五椎下兩傍各三寸。譆在肩膊內廉夾第六椎下兩傍各三寸。
膈關在第七椎下兩傍各三寸。魂門在第九椎下兩傍各三寸。
陽綱在第十椎下兩傍各三寸。意舍在第十一椎下兩傍各三寸。
胃倉在第十二椎下兩傍各三寸。肓門在第十三椎下兩傍各三寸。
志室在第十四椎下兩傍各三寸。胞盲在第十九椎下兩傍各三寸。
秩邊在第二十一椎下兩傍各三寸。
○側人耳頸二十穴第九
頷厭在曲周顳上廉。懸顱在曲周顳上廉中。懸氂在曲周顳下廉。
天衝在耳上如前三寸。曲鬢在耳上髮際曲隅陷中。角孫在耳郭中間上開口有穴。
率谷在耳上入髮際一寸半。和窌在耳前兌髮下動。耳門在耳前起肉當耳缺。
聽會在耳前陷中張口得之。天容在耳下頰後。聽宮在耳中珠子大如赤小豆。
天牖在頸筋缺盆天容後天柱前完骨下髮際上（一云在風池上一寸）。
缺盆在肩上橫骨陷中。天鼎在頸缺盆直扶突氣舍後一寸半。
天在曲頰下扶突後動應手陷中。扶突在曲頰下一寸人迎後。
人迎在頸大筋動應手夾結喉傍以候五藏氣不灸。
水突在頸大筋前直人迎下氣舍上。氣舍在頸直人迎夾天突陷中。
○側脅十穴第十
章門一名長平在大橫外直臍季肋端。京門在監骨腰中季肋本夾脊。
帶在季肋下一寸八分。五樞在帶下三寸（一云在水道下一寸半）。
維道在章門下五寸三分。居窌在長平下八寸三分監骨上。
泉腋在腋下三寸宛宛中舉臂取之。大包在泉腋下三寸。
輒筋在腋下三寸復前行一寸著脅。天池在乳後一寸腋下三寸著脅直腋掘肋間。
○胸部中央直下第一行七穴第十一
天突在頸結喉下五寸中央宛宛中。琁璣在天突下一寸陷中，仰頭取之。
華蓋在琁璣下一寸陷中，仰而取之。紫宮在華蓋下一寸六分陷中，仰而取之。
玉堂在紫宮下一寸六分陷中。亶中在玉堂下一寸六分直兩乳間陷中。
中庭在亶中下一寸六分陷中。
○胸部第二行六穴第十二
俞府在巨骨下去琁璣傍各二寸陷中，仰臥取之。或中在俞府下一寸六分陷中，
仰臥取之。神藏在或中下一寸六分陷中，仰臥取之。靈墟在神藏下一寸六分陷中，
仰而取之。神封在靈墟下一寸六分。步郎在神封下一寸六分陷中，仰而取之。
○胸部第三行六穴第十三
氣戶在巨骨夾俞府兩傍各二寸陷中。庫房在氣戶下一寸六分陷中。
屋翳在庫房下一寸六分陷中。膺在屋翳下一寸六分。乳中不灸剌。
乳根在乳下一寸六分陷中。
○胸部第四行六穴第十四
雲門在巨骨下氣戶兩傍各二寸陷中動應手舉臂取之。
中府在雲門下一寸乳上三肋間動應手陷中。周榮在中府下一寸六分陷中。
胸鄉在周榮下一寸六分陷中。天谿在胸鄉下一寸六分陷中。
食竇在天谿下一寸六分陷中，舉臂取之。
○腹中央第一行十四穴第十五
鳩尾在臆前蔽骨下五分不灸剌。巨闕在鳩尾下一寸。上管在巨闕下一寸去蔽骨三寸。
中管在上管下一寸。建里在中管下一寸。下管在建里下一寸。水分在下管下臍上一寸。
臍中不剌。陰交在臍下一寸。氣海在臍下一寸半。石門在臍下二寸女子不灸。
關元在臍下三寸。中極在臍下四寸。曲骨在橫骨上中極下一寸毛際陷中。
○腹第二行十一穴第十六
幽門在巨闕傍半寸陷中。通谷在幽門下一寸陷中。陰都在通谷下一寸。
石關在陰都下一寸。商曲在石關下一寸。肓俞在商曲下一寸直臍傍五分。
中注在肓俞下五分。四在中注下一寸。氣穴在四下一寸。大赫在氣穴下一寸。
橫骨在大赫下一寸。
○腹第三行十二穴第十七
不容在幽門傍一寸五分去任二寸直四肋端相去四寸。承在不容下一寸。
梁門在承下一寸。關明在梁門下太一上一寸（千金云梁門下五分）。
太一在關明下一寸（千金甲乙經皆云梁門下一寸）。滑肉門在太一下一寸。
天樞去肓俞一寸半夾臍各二寸陷中。外陵在天樞下大巨上（千金云在天樞下半寸）。
大巨在長谿下二寸（千金云在臍下一寸兩傍各二寸）。水道在大巨下三寸。
歸來在水道下二寸。氣衝在歸來下鼠上一寸。
○腹第四行七穴第十八
期門在第二肋端不容傍各一寸半上直兩乳。日月在期門下五分。腹哀在日月下一寸半。
大橫在腹哀下三寸直臍傍。腸結在大橫下一寸三分（一云腹結）。府舍在腸結下三寸。
衝門上去大橫五寸在府舍下橫骨兩端約中動（一云衝門）。
○手太陰肺經十穴第十九
少商在手大指端內側去爪甲角如韭葉。魚際在手大指本節後內側散內。
太泉在掌後陷中。經渠在寸口陷中不灸。列缺去腕上一寸半。孔最在腕上七寸。
尺澤在肘中約上動。俠白在天府下去肘五寸動。
天府在腋下三寸臂臑內廉動不灸。臑會在臂前廉去肩頭三寸。
○手陽明大腸經二十穴第二十
商陽在手大指次指內側去爪甲角如韭葉。二間在手大指次指本節前內側陷中。
三間在手大指次指本節後內側陷中。合谷在大指歧骨間。
陽谿在腕中上側兩筋間陷中（一云在合谷上三寸）。偏歷在腕後三寸。
溫留在腕後小士五寸大士六寸。下廉在輔骨下去上廉一寸。上廉在三里下一寸。
三里在曲池下二寸按之肉起兌肉之端。
曲池在肘外輔屈肘曲骨之中（一云在肘上橫文中）。肘窌在肘大骨外廉陷中。
五里在肘上行馬裹大中不剌（甲乙經云在肘上二寸）。臂臑在肘上七寸肉端。
肩窌在肩端臑上斜舉臂取之。秉風在夾天窌外肩上後舉臂有空。
肩井在肩上陷解中缺盆上大骨前。天窌在缺盆中上毖骨之際陷中。
巨骨在肩端上行兩叉骨間陷中。肩在肩端兩骨間。
○手少陰心經八穴第二十一
少衝在手小指內廉之端去爪甲角如韭葉。少府在手小指本節後陷中直勞宮。
神門在掌後兌骨之端陷中。陰在掌後中去腕半寸。通理在腕後一寸。
靈道在掌後一寸半。少海在肘內廉節後陷中。極泉在腋下筋間動入胸。
○手太陽小腸經九穴第二十二
少澤在手小指之端去爪甲一分陷中。前谷在手小指外側本節前陷中。
後谿在手小指外側本節後陷中。腕骨在手外側腕前起骨下陷中。
陽谷在手外側腕中兌骨之下陷中。養老在手踝骨上一空在後一寸陷中。
支正在腕後五寸。小海在肘內大骨外去肘端五分陷中。
肩買在肩曲甲下兩骨解間肩後陷中。
○手厥陰心主經八穴第二十三
中衝在手中指之端去爪甲如韭葉陷中。勞宮在掌中央動。內關在掌後去腕二寸。
大陵在掌後兩筋間陷中。間使在掌後三寸兩筋間陷中。門去腕五寸。
曲澤在肘後內廉下陷中屈肘得之。天泉在曲腋下去臂二寸舉腋取之。
○手少陽三焦經十七穴第二十四
關衝在手小指次指之端去爪甲角如韭葉。腋門在手小指次指間陷中。
中渚在手小指次指後本節後間陷中。陽池在手表腕上陷中。外關在腕後二寸陷中。
支溝在腕後三寸兩骨間陷中（一云在陽池上一寸）。會宗在腕後三寸空中。
三陽絡在臂上大交支溝上一寸不剌。四瀆在肘前五寸外廉陷中。
天井在肘外大骨後一寸兩筋間陷中屈肘得之。清泠泉在肘上三寸伸肘舉臂取之。
消濼在肩下臂外開腋斜肘分下行。天宗在秉風後大骨下陷中。
臑俞夾肩窌後大骨下甲上廉陷中。肩外俞在肩甲上廉去脊三寸陷中。
肩中俞在肩甲內廉去脊二寸陷中。曲垣在肩中央曲甲陷中按之應手痛。
○足太陰脾經十二穴第二十五
隱白在足大指端內側去爪甲角如韭葉。大都在足大指本節後陷中。
太白在足內側核骨下陷中。公孫在足大指本節後一寸。商丘在足內踝下微前陷中。
三陰交在足內踝上三寸骨下陷中。漏谷在足內踝上六寸骨下陷中。地機在膝下五寸。
陰陵泉在膝下內側輔骨下陷中，伸足得之。血海在膝臏上內廉白肉際二寸。
箕門在魚腹上越筋間動應手陰市內（一云在陰股內起間）。
氣衝在陰股內動（此穴已見上腹第三行中）。
○足陽明胃經十五穴第二十六
厲充在足大指次指之端去爪甲角如韭葉。內庭在足大指次指外間陷中。
陷谷在足大指次指外間本節後去內庭二寸。衝陽在足趺上五寸骨間去陷谷三寸。
解谿在衝陽後一寸半腕上陷中。豐隆在外踝上八寸下廉胻外廉陷中。
上廉在三里下三寸（一名上巨虛）。下廉在上廉下三寸（一名下巨虛）。
條口在下廉上一寸。三里在膝下三寸胻外廉。犢鼻在膝臏下骭上夾解大筋中。
陰市在膝上三寸伏菟下，若拜而取之。伏菟在膝上六寸起肉。
髀關在膝上伏菟後交分中。梁丘在膝上二寸兩筋間。
○足厥陰肝經十一穴第二十七
大敦在足大指端去爪甲如韭葉及三毛中。行間在足大指間動應手陷中。
太衝在足大指本節後二寸或一寸半陷中。中封在足內踝前一寸，仰足取之伸足乃得。
蠡溝在足內踝上五寸。中在足內踝上七寸胻骨中與少陰相直。
膝關在犢鼻下三寸陷中（甲乙經云二寸）。
曲泉在膝內輔骨下大筋上小筋下陷中屈膝而得之。陰包在膝上四寸股內廉兩筋之間。
五里在陰廉下二寸（甲乙針經云在陰廉下去氣衝三寸陰股中動）。
陰廉在羊矢下去氣衝二寸動。
○足少陽膽經十五穴第二十八
竅陰在足小指次指之端去爪甲角如韭葉。俠谿在足小指次指歧間本節前陷中。
地五會在小指次指本節後陷中不灸。
丘墟在足外踝如前陷中去臨泣三寸（一云伸腳取之）。
臨泣在小指次指本節後間去俠谿一寸半。
付陽在外踝上三寸太陽前少陽後筋骨間，懸鍾一名絕骨，在外踝上三寸動者中。
光明在足外踝上五寸。外丘在足外踝上七寸。
陽輔在足外踝上輔骨前絕骨端如前三分許，去丘墟七寸。
陽交在足外踝上七寸斜屬三陽分肉間。陽陵泉在膝下一寸外廉陷中。
陽關在陽陸泉上五寸犢鼻外陷中。環銚在髀樞中，
側臥伸下足屈上取上足（一云髀樞中外硯骨陷中）。中瀆在髀外膝上五寸分肉間陷中。
○足少陰腎經十一穴第二十九
涌泉在足心陷中屈足捲指宛宛中。然谷在足內踝前起大骨下陷中。
大谿在足內踝後跟骨上動陷中。太鍾在足踝後。水泉去大谿下一寸在內踝下。
照海在足內踝下。復溜在足內踝上二寸陷中。
交信在足內踝上二寸少陰前太陰後廉筋骨間。築實在內踝上端分中。
陰谷在膝內輔骨之後大筋之下小筋之上按之應手，屈膝得之。
會陰在大便前小便後兩陰間。
○足太陽膀胱經十七穴第三十
至陰在足小指外側去爪甲角如韭葉。通谷在足小指外側本節前陷中。
束骨在足小指外側本節後陷中。京骨在足外側大骨下赤白肉際陷中。
申在足外踝下陷中容爪甲。金門在足外踝下名曰關梁。僕參在足跟骨下陷中。
崑崙在足外踝後跟骨上陷中（一云在外踝從地直上三寸兩筋骨中）。
承山在兌腸下分肉間陷中。飛揚在外踝上七寸。
承筋在中央陷中不刺（千金云在脛後從腳跟上七寸中）。合陽在膝約中央下二寸。
委中在膕中約文動。委陽在足太陽後出于膕中外廉兩筋間承扶下。
浮在委陽上一寸，展足得之。殷門在肉下六寸。
扶承一名肉在尻臀下股陰下文中。
○三陰三陽流注法
肺手太陰（少商）、（魚際）、（大泉）、（列缺）、（經渠）、（尺澤）、
（幕中府）、（俞三椎）。大腸手陽明（商陽）、（二間）、（三間）、（合谷）、
（陽谿）、（曲池）、（募天樞）、（俞十六椎）。心主手厥陰（中衝）、（勞宮）、
（大陵）、（內關）、（間使）、（曲澤）、（募巨闕）、（俞五椎）。
心手少陰（少衝）、（少府）、（神門）、（通里）、（靈道）、（少海）。
小腸手太陽（少澤）、（前谷）、（後谿）、（腕骨）、（陽谿）、（小海）、
（募關元）、（俞十八椎）。脾足太陰（隱白）、（大都）、（大白）、（公孫）、
（商丘）、（陰陵泉）、（募章門）、（俞十一椎）。胄足陽明（厲兌）、（內庭）、
（陷谷）、（衝陽）、（解谿）、（三里）、（募中管）、（俞十二椎）。
肝足厥陰（大敦）、（行間）、（太衝）、（中封）、（曲泉）、
（募期門）、（俞第九椎）。膽足少陽（竅陰）、（俠谿）、（臨位）、（丘墟）、
（陽輔）、（陽陵泉）、（募日月）、（俞第十椎）。腎足少陰（涌泉）、（然谷）、
（太谿）、（水泉）、（復溜）、（陰谷）、（募京門）、（俞十四椎）。
膀胱足太陽（至陰）、（通谷）、（束骨）、（京骨）、（崑崙）、（委中）、
（募中極）、（俞十九椎）。三焦手少陽（關衝）、（腋門）、（中渚）、（陽池）、
（支溝）、（天井）、（募石門）、（俞十三椎）。右五藏六腑三陰三陽十二經，
藏腑出井流滎，注俞過原，行經入合，募前後法，假令肺手太陰為藏出於少商為井，
流於魚際為滎，注於大泉為俞，過於列缺為原，行 於經渠為經，入於尺澤為合，
募在中府，俞在第三椎，他皆倣此。陽井為金、陰井為水、陽滎為水、陰滎為火、
陽俞為木、陰俞為火、陽原為火、陰原 為金、陽經為火、陰經為金、陽合為土、
陰合為水。

2=標題= 婦人第二（法四十五首）
絕子，灸然谷五十壯，穴在內踝前直下一寸。胞門閉塞絕子，灸關元三十壯報之。
妊胎不成，若墮胎腹痛，漏胞見赤，灸胞門五十壯，關元左邊二寸是也，
右邊名子戶。又灸氣門穴，在關元傍三寸各五十壯（千金云百壯）。子藏閉塞不受精，
灸胞門五十壯。絕嗣不生，漏下赤白灸泉門十壯三報之，穴在橫骨當陰上際，
石門穴在氣海下一寸，針入一分，留三呼，得氣即寫，主婦人氣痛堅硬，
產後惡露不止，遂成結塊，崩中斷 緒，日灸二七至一百止。關元在石門下一寸，
主斷緒產道冷，針入八分留三呼，寫，五吸，灸亦佳，但不及針，日灸一百止。
崩中帶下，因產惡露不止，中極穴在關元下一寸，婦人斷緒最要穴，四度針即有子，
若未有，更針入八分，留十呼，得氣即寫，灸亦佳，但不及針，日灸三七至三百止。
白崩中，炙少腹橫文當臍孔直下百壯。又灸內踝上三寸左右各一百壯。帶下，
灸間使三十壯，又淋小便赤尿道痛臍下結塊如覆盃，或因食得或因產得，惡露
不下遂為疝瘕，或因月事不調血結成塊皆針之如上。婦人遺尿不知時出，
灸橫骨當陰門七壯。妊不成中數墮落，灸玉泉五十壯三報之（中極是）。
灸夾丹田兩邊相去各一寸名四滿，主月水不利賁血上下并無子，灸三十壯，
丹田在臍下二寸。婦人胞落，灸臍中二百壯。胞落，灸身交五十壯三報之，
是臍下橫文中。水洩痢，炙氣海百壯三報之。又灸背脊當臍五十壯。
又灸玉泉五十壯三報之。又灸龍門二十壯三報之，是陰中上外際。胞下垂注陰下脫，
灸夾玉泉三寸隨年壯三報之。陰冷腫痛，灸歸來三十壯三報之，夾玉泉兩傍五寸。
婦人無乳法   初針兩手小指外側近爪甲深一分，兩手腋門深三分，兩手天井深六分，
若欲試之，先 針一指即知之，神驗不傳。婦人逆產足出，針足太陰入三分，
足入乃出針，穴在內踝後白肉際陷骨宛宛中。橫產手出，針太衝入三分，
急補百息去足大指奇一寸。胞衣不出，針足太陽入四寸，在外踝下後一寸宛宛中。
又針足陽蹻入三分，在足外踝下白肉際。產後絕不還，針合谷入三分，急補之，
又主胎上搶心。心（一作陰）中懊痛，針涌泉入三分。心中懊痛，
針勞宮入五分補之。產後出汗不止，針太衝，急補之。產難月水不禁橫生胎動，
皆針三陰交。胞衣不出或腹中積聚皆針胞門入一寸，先補後寫，去關元左二寸。
又針章門入一寸四分。子死腹中及難產，皆針胞門。胎動及崩中下痢賁氣上逆，
針丹田入一寸四分，在臍下二寸。凡難產，針兩肩井一寸，寫之，須臾即生也。
漏胞下血不禁，灸關元兩傍相去三寸，百壯。婦人陰中痛引心下少腹絞痛，
灸膝外邊上去一寸宛宛中。婦人下血洩痢赤白漏血，灸足太陰五十壯，
在內踝上三寸百壯，主腹中五寒。婦人漏下赤白月水不利，灸交儀穴三十壯，
在內踝上五寸。婦人下血漏赤白，炙營池 四穴三十壯，
在內踝前後兩邊池上一名陰陽。婦人漏下赤白四肢痠削，灸漏陰三十壯，
穴在內踝下五分微動上。婦人下赤白漏洩注，灸陰陽穴，隨年壯三報之，
在足拇指下屈裏表頭白肉際。

2=標題= 小兒驚第三（法二十一首）
曲澤，主心下澹澹喜驚。陰交氣海大巨，主驚不得臥。陰蹻，主臥驚視如見星。
大鍾門，主驚恐畏人神氣不足。然谷陽陵泉，主心中悚惕恐人將捕之。
解谿主瘈瘲而驚。少衝，主太息煩滿少氣悲驚。行間，主心痛數驚心悲不樂。陽谷，
主風眩驚手捲。厲兌，主多臥好驚。腋門，主喜驚妄言面赤。神門，主數噫恐悸少氣。
間使，主喜驚瘖不能言。三間合谷，主喜驚。陽谿，主驚瘈。通里，主心下悸。大陵，
主心中澹澹驚恐。手少陰陰，主氣驚心痛。天井，主驚瘈。後谿，主淚出而驚。
腕骨，主煩滿驚。

2=標題= 鼻病第四（法七首）
鼻中擁塞，針手太陽入三分，在小指外側後一寸白肉際宛宛中。一穴，
主鼻塞不聞香氣，日灸二七至七百壯，初灸時痛，五十壯巳去不痛，
七百壯還痛即止至四百壯漸覺鼻輕。治鼻中息肉，灸上星二百壯入髮際一寸。
又夾上星相去三寸各百壯。時痒，使灸足大指節橫理三毛中十壯，劇者百壯，
不止灸之，并立陰卵腫。鼻不止，灸涌泉二穴百壯。灸鼻兩孔與柱七壯，
主鼻涕出不止。

2=標題= 舌病第五（法二十五首）
重舌，灸行間隨年穴，在足大指岐中二穴。小兒重舌，灸左足踝上七壯。
又灸兩足外踝上三壯。緊脣，灸虎口男左女右七壯。又灸承漿三壯。牙齒疼，
灸兩手中指背第一節前有陷處七壯，下火立愈。齒疼，灸外踝上高骨前交上七壯。
風牙疼逐左右，以繩量手中指頭，至掌後第一橫文，折為四分，以度橫文後，當臂兩
筋間，當度頭灸三壯，隨左右灸之，兩相患，灸兩臂至驗。耳聾鳴，客主人一名上關，
在聽會上一寸動宛宛中針入一分，主耳聾鳴如蟬。又聤耳膿出，
亦宜灸日三壯至二百壯，側臥張口取之。又聽會在上關下一寸動宛宛中，一名耳門，
針入三分，主耳聾耳中如蟬鳴，通耳灸 日五壯至七壯止，十日後還依前灸之，
慎生冷醋滑酒麵羊肉蒜魚熱食。又合谷在虎口後縱文頭立指取之宛宛中，
主耳聾颼颼然如蟬鳴，宜針入四分，留三呼 五吸，忌灸，慎洗手，凡針手足，
皆三日勿洗也。耳風聾雷鳴，灸陽維五十壯，在耳後引耳令前絃絃筋上是。
耳聾不得眠，針手小指外端近甲外角肉際，入二分半補之。又針關衝，入一分半補之。
又針腋門，在手小指次指奇間，入三分補之。牙車失欠蹉跌，灸第五椎日二七壯，
滿三百壯不差，灸氣衝二百壯，瘖前喉下寅骨中 是。
又灸足內踝上三寸宛宛中三百壯三報之。聽會，主牙車急及脫臼相離二寸，
在上關下一寸一名耳門，側臥張口乃得之，針入三 分留三呼，得氣即寫，不補宜灸，
日五壯至七壯止，十日後還依前灸，慎生冷醋滑。又法，
下關在耳門下一寸宛宛中動際是也，主牙車脫關不得嚼食，側臥開口取之，
針入四分，與上同法灸數亦同，忌熱食酒麵。頰車，在耳下二葉宛宛中，
主牙車不開口噤不言及牙疼不得食牙頰腫，側臥張口取 之，針入四分，得氣即寫，
不補宜灸，日七壯至七七壯即止。喉痺，針肉手小指爪文中出血三大豆許即愈，
左剌左，右剌右。又手無名指甲後一韭葉名關衝，主喉痺不得下食飲心熱，
常以繆刺之，患左剌右，患右剌左也，都患剌兩畔。咽喉酸辛，灸少衝七壯雀矢大注。
神門合谷，主喉痺心煩。

2=標題= 腳氣第六（法三首論一首）
初灸風市、次伏菟、次犢鼻、次膝目、次三里、次上廉、次下廉、次絕骨。
凡八穴，風市穴，令病人起正身平立，垂兩手直下舒十指掩著兩髀，
便點手中指頭髀大筋上灸百壯，逐輕重灸之，輕者不可減百壯，重者一穴五六百壯，
伏菟穴，令病人 累夫端坐以病人手夫橫掩膝上夫下傍與曲膝頭齊上傍側夫際當中央是，
灸百壯，亦可 五十壯，犢鼻穴，在膝頭蓋骨上際外角平處以手按之得節解是，
一法云在膝頭下近外 三骨箕踵中動腳以手按之得窟解是，灸五十壯，可至百壯，
膝目穴，在膝頭下兩傍陷 者宛宛中是，灸百壯，三里穴，
在膝頭骨節下一夫附脛骨外是，一法云在膝頭骨節下 三寸，人有長短大小，
當以病人手夫度取，灸百壯，上廉穴，在三里下一夫亦附脛骨 外是灸百壯，下廉穴，
在上廉下，一夫亦附脛骨外是，灸百壯，絕骨穴在足外踝上一 夫亦云四寸是，灸百壯，
凡此諸灸，不必一頓灸盡壯數，可日日報灸之，三日之中，令盡壯數為佳，
凡病一腳灸一腳，病兩腳便灸兩腳也，凡腳弱病多著兩腳一方云，
覺腳異便灸三里及絕骨各一處，兩腳異者合四穴灸之，多少逐病輕重，
大要雖輕不可減百壯，不差，速令以次灸之，多則佳。腳疼三陰交三百壯，神良，
一云灸絕骨最要，論曰有人得之不以為事，不覺忽然入腹，腹腫心熱，其氣大上，
遂至絕命，當知微覺有異，即須大灸之，乃得應手即差，亦
依舊支法存灸之梁丘犢鼻三里上廉下廉解谿太衝陽陵泉絕骨崑崙陰陵泉三陰交足太陽
復溜然谷涌泉承上束骨等凡一十八穴，
舊法多灸百會風府五藏六府俞募頃來灸者悉覺引氣向上，慎不得灸，以上大忌之。
又灸足十指奇端去奇一分，兩足凡八穴，名曰八衝極下氣，足十指端名曰氣端，
日灸三壯，其八衝可日灸七壯，氣下即止，艾炷須小作之。

2=標題= 諸風第七（法六十九首論一首）
肺中風者，其人偃臥而瘖滿短氣冒悶汗出者，肺風之證也，
視眼以下鼻上兩邊下行至口色白者尚可治，速灸肺俞百壯，小兒減之，若色黃者，
此為肺已傷化為血矣，不可 復治，其人當妄言掇空指地或自拈衣尋縫，如此數日死，
若為急風所中，便迷妄恍惚 狂言妄語，或少氣惙惙或不能言，若不速治，宿昔而死，
亦覺，便灸肺俞膈俞肝俞數 十壯，急服續命湯，可救也，若涎唾不止者，既灸，
當與湯也。肝中風者，但踞坐不得低頭遶兩眼連額微有青者，肝風之證也，
若脣色青面黃尚可治，急灸肝俞百壯，急服續命湯，若色大青黑者，
此為肝已傷不可復治，數日而死。心中風者，其人但得偃臥，不得傾側，
悶亂冒絕汗出，心風之證也，若脣正赤尚可治，灸心俞百壯，急服續命湯，
若或青或白或黃或黑，此為心已壞為水不可復治，旬日 死（一云五六日死）。
脾中風者，其中但踞坐而腹滿視身通黃口吐鹹汁尚可治，灸脾俞百壯，急服續命湯，
若目下青手足青，不可復治。腎中風者，
其人踞坐腰痛視脅左右未有黃色如餅粢大尚可治，灸腎俞百壯，急服續命 湯，
若齒黃赤鬢髮直面土色不可復治。大腸中風者，臥而腸鳴不止，灸大腸俞百壯，
服續命湯。論曰，凡風病內外沈浮者，內是五藏，外是皮膚，沈是骨髓浮是血，
若在腠理，湯 藥所及，若在五藏，酒醪所至，若在血。針灸所中，深在骨髓，
扁鵲自云不能如何。風痱者，卒不能言口噤手不隨而強直，灸法度病者手小指內歧間，
至指端為度，以置 臍上，直望心下丹注度上端畢，又作兩度，續在注上合其下開上，
取其本度，橫置其 開上令三合，其狀如倒作ㄙ字形也，男度右手，女度左手，
嫌不分明，故以丹注三處 起火各百壯，夫眼動口偏喎舌不轉者，
灸口吻邊橫文赤白際逐左右，隨年壯三報之，不差更報。肝風占候口不能言，
灸鼻下人中，次大椎，次肝俞，各五十壯。心風灸心俞各五十壯。
脾風灸脾俞各五十壯。脾風占候言聲不出或手上下，灸手十指頭，次灸人中大椎，
兩耳門前去耳門上下行 一寸，次兩大指節上下六穴各七壯。
卒中風口喎以筒長五寸以一頭剌耳孔中，四畔以麵密塞勿令洩氣，一頭內大豆一顆，
并艾燒之令然，灸七壯，差，患右灸左，患左灸右，千金不傳。○  又灸手交 三壯，
左灸右，右灸左，其炷如鼠矢橫安之，兩頭放火燒之。凡卒中風口噤不得開，
灸頰車二穴，穴在耳下八分小近前，灸五壯，即得語，又隨年壯，口僻，左右灸之。
治尸厥法   凡尸厥如死動如故，針百會入二分補之，灸熨兩脅，
又針足中指頭去甲如韭葉，又 針足大指甲下肉側去甲三分。
灸失瘖不語法 先灸天五十壯訖，息火乃移灸百會五十壯，畢，還灸天五十壯，
若初發先灸百會，則風氣不得洩，內攻五藏，當閉伏更失瘖也，
所以先灸天次灸百會乃佳，一灸五 十壯，息火洩氣復灸之，視病輕重，
重者處各三百壯，
輕者以意（一云次灸肩井得二百壯
即灸二里三壯若五壯以下氣也鳩尾可灸百壯灸至五十壯暫息火也）。
又法凡一切中風服藥益劇者，但是風穴，皆灸之三壯，神良，欲除根本必須火艾，
專恃湯藥則不可差。灸角弓反張法   脣青眼戴，角弓反張，始覺發動，即灸神庭七壯，
穴在當鼻直上髮際。次灸曲差二穴各七壯，穴在神庭兩傍各一寸半。
次灸上關二穴各七壯，在耳前上廉起骨陷中，一名客主人。次灸下關二穴各七壯，
在耳前動下空下廉陷中。次灸頰車二穴各七壯，穴在耳下曲頰端陷中。
次灸廉泉一穴七壯，在當頤直下骨後陷中。次灸會一穴七壯，在神庭上一寸。
次灸百會一穴七壯，在當頂上正中央。次灸本神二穴各七壯，在耳直上入髮際二分。
次灸天柱二穴各七壯，在項後大筋外入髮際陷中。次灸陶道一穴七壯，在大椎節下間。
次灸風門二穴各七壯，在第二椎下兩傍各一寸半。次灸心俞二穴各七壯，
在第五椎下兩傍各一寸半。次灸肝俞二穴各七壯，在第九椎下兩傍各一寸半。
次灸腎俞二穴各七壯，在第十四椎下兩傍各一寸半。次灸膀胱俞二穴各七壯，
在第十九椎下兩傍各一寸半。次灸曲池二穴各七壯，穴在肘外曲頭陷中屈肘取之。
次灸肩二穴各七壯，在兩肩頭止中兩骨間陷中。次灸支溝二穴各七壯，
在手腕後二寸兩骨間陷中。次灸合谷二穴各七壯，在手大指虎口兩骨間陷中。
次灸間使二穴各七壯，在掌後三寸兩筋間。次灸陽陵泉二穴各七壯，在膝下骨前陷中。
次灸陽輔二穴各七壯，在外踝上絕骨陷中。次灸崑崙二穴各七壯，
在外踝後跟骨上陷中。右以前主久風，卒風，緩急諸風，發動不自覺知，或心腹脹滿，
或半身不遂，或口噤 不言，涎唾自出，目閉耳聾，或舉身冷直，或煩悶恍惚，
喜怒無常，凡有風，皆灸之，神驗，鼻交頞中一穴，針入六分，得氣即寫，留三呼，
寫五吸，不補，亦宜灸，然 不如針，
此主癲風角弓反張羊鳴大風青風面風如蟲行卒風多睡健忘心中憒憒口噤闇倒
不識人黃疽急黃八種大風，
此之一穴皆主之，莫不神驗，慎酒麵生冷醋滑豬魚蒜蕎麥漿水。
雜灸法   凡風，灸上星二百壯，又前頂二百壯，百會一百壯，腦戶三百壯，
風府三百壯。凡大風，灸百會七百壯。凡百諸風，灸大椎平處兩相二寸三分，
以病人指寸量之，各一百壯。治風，耳後八分半有穴，灸一切風，若狂者亦差，
耳門前灸百壯。治卒病惡風欲死不言及肉痺不知人，灸第五椎名曰藏俞各一百五十壯。
肩鵲曰，凡心風灸心俞各五十壯，第五節對心是也。肝俞，
主肝風腹脹食不消化吐血酸削四肢羸露不欲食鼻目眴眉頭脅下痛少腹急，灸百壯。
大腸俞，
主風腹中雷鳴大腸灌沸腸澼洩痢食不消化少腹絞痛腰脊疼強大小便難不能飲食，
灸百壯，三報之。治卒中惡悶熱毒欲死，灸足大指橫文，隨年壯，若筋急不能行者，
若內筋急灸內踝上 三十壯，外筋急灸外踝上三十壯，愈，若戴睛上插者，
灸兩目後眥二七壯。若不語，灸第三椎五百壯。若不識人，灸季肋頭七壯。
若眼反口噤腹中切痛，灸陰囊下第一橫理十四壯。腋門二穴主風，灸五十壯亦可九壯。
治風身重心煩足脛疼，灸絕骨百壯，在外踝上三寸（一云四十又云一夫），凡卒中風
口噤不開，灸機關二穴，在耳下八分近前，灸五壯，即愈，一云隨年壯，
僻者逐左右灸之。治頭風搖動，灸腦後玊枕中間七壯。治猥退風偏風半身不隨法，
主偏風半身不隨熱風頭風剌風手不上頭捉物不得挽弓不開臂冷酸疼無力，針入八分，
留三呼，寫五吸，在膊骨頭陷中平手取之，偏風不隨，可至二百壯，
過多則臂強慎酒肉五辛熱食漿水。又針曲池，入七分，得氣即寫，然後補之，
太宜灸日十壯至一百壯止，十日更報下少至二百壯。又針列缺，入三分，留三呼，寫，
五吸亦可灸之，日七壯至一百，總至三百壯。陽池，
上一夫兩筋間陷中主剌風熱風耳聾鳴手不仁冷風手戰偏風半身不隨，陽池支溝，
下一夫覆腕當文宛宛中亦主或因損後把捉不得，針入三分，留三呼，寫五吸，忌灸。
商丘，在內踝前陷中，主偏風痺，腳不得履地剌風頭風熱風陰痺，針入三分，留三呼，
寫五吸，疾出之，忌灸。偏風半身不隨，腳重熱風，疼不得履地，針入四分，留三呼，
得氣，即寫，疾出針於 痕上灸之良，七壯。灸猥退風半身不隨法先灸天，
次大門，腦後尖骨上一寸，次承漿次風池，次曲池，次手髓孔腕後尖骨頭 宛宛中，
次手陽明大指奇後，次腳五冊屈兩腳膝腕文，次腳髓孔足外踝後一寸，次足
陽明足拇指奇三寸，各灸百壯，若有手足患不隨，灸百會，次本神，次肩，次心俞，
次手少陽，次足外踝下容爪外，並依左右五百壯，面上游風如蟲行，習習然起，
則頭旋眼暗，頭中溝壟起，灸天，次兩肩上一寸當瞳人，曲眉在兩眉間，次手陽明，
次足陽明，各灸二百壯。

2=標題= 時行法第八（法四首）
初得一日二日，但灸心下三處，第一去心下一寸名巨闕，第二去心下二寸名上管，
第三去心下三寸名胃管，各灸五十壯，然或人形小大不同，恐寸數有異，可以繩度之，
隨其長短寸數最佳，取繩從心骨鳩尾頭少度至臍乳，中屈之取半，當繩頭名胃管，
又中屈更為二分從胃管向上度是上管，上度取一分是巨闕，大人可五十壯，
小兒可一七二七壯，隨其年灸，以意量之。若病者三四日以上，宜先灸囟上二十壯，
以繩度鼻正上盡髮際中屈繩斷去半，便從髮際度入髮中灸繩頭名天，又灸兩顳，
又灸風池，又灸肝俞百壯，餘處各二十壯。又灸太衝三十壯，神驗無比。
豌肉瘡灸兩手腕研子骨尖上三壯，男左女右。

2=標題= 黃疸第九（法一十一首）
脣裏正當承漿邊，逼齒齗針三，治馬黃黃疸。顳在眉眼尾中間上下有來去絡，
是針灸之治疸氣溫病，夾人中火針，治馬黃疸通身並黃語音已不轉者。灸錢孔百壯，
度乳至臍中屈肋頭骨是，灸百壯治黃疸。夾承漿兩邊各一寸，治馬黃急疫。
灸太衝七壯（又云針灸隨便）。
又灸風府熱府肺俞心俞肝俞脾俞腎俞男陰縫拔陰反向上，灸治馬黃黃疸，
若女人玉門頭是穴針灸無在。腳跟在白肉後際針灸隨便，治馬黃黃疽。
臂石子頭還取病人手自捉臂從腕中大淵文向上一夫接白肉際，灸七壯，治馬黃黃疸。
黃疸灸第七椎七壯，黃汁出。

2=標題= 瘧病第十（法一十三首）
瘧，灸上星及大椎，至發時令滿百壯，艾炷如黍米粒，俗人不解，務大炷也。
又覺小異，灸百會七壯，若更發，更七壯，極難差，不過三灸。又灸風池二穴三壯。    又灸腎俞百壯。
又灸三間在虎口第二指節下一寸，三年瘧欲發，即下火。治一切瘧，無問處所，
仰臥以繩量兩乳間中屈從乳向下灸度頭，隨年壯，男左女右。治瘧，刺足少陰出血，
愈。治諸瘧而不見者，剌十指間見血，血去必已，先視身赤如小豆者，皆取之。
瘧日西發者，臨泣主之。瘧實則腰背痛虛則鼻，飛揚主之。
瘧多汗腰痛不能俛仰目如脫項如拔，崑崙主之。灸一切瘧，尺澤主之。
凡瘧有不可差者，從未發前灸大椎，至發時滿百壯，無不差。
千金翼方卷第二十六





1=標題= 千金翼方卷第二十七
針灸中

2=標題= 肝病第一（五十一法）
治眼目法
攢竹，主目視不明目中熱痛及，針入一分，留二呼，寫三吸，徐徐出之，
忌灸，宜出血塗鹽。膚白膜覆瞳人目闇及眯雀目冷淚目視不明努肉出，皆針睛明，
入一分半，留三呼，寫五吸，冷者先補後寫，復補之，雀目者可久留十吸，然後速出。
視眼喎不正口喎目面動葉葉然眼赤痛目冷熱淚目瞼赤，皆針承泣，
在目下七分匡骨中，當瞳子直下陷中入二分半，得氣即寫，忌灸。目闇不明，
鍼中渚入二分留三呼寫五吸，灸七壯，炷如雀矢大，
在手小指次指本節後間眯目偏風眼喎通睛耳聾，鍼客主人一名上關，入一分，
灸留之得氣即寫，亦宜灸，日三七壯至二百壯，炷如細竹筋大，側臥張口取之，
眼暗灸大椎下第十節正當脊中二百壯，唯多佳，可以明目，神良，灸滿千壯，
不假湯藥。肝勞邪氣眼赤灸當容一百壯，兩邊各爾，在眼後耳前三陰三陽之會處，
以手按之有上下橫，是與耳門相對也。肝俞，主目不明灸二百壯，小兒寸數斟酌，
灸可一二七壯。治目急痛，不可遠視，灸當瞳子上入髮際一寸，隨年壯。治風，
灸手中指本節頭骨上五壯，炷如小麥大，逐病左右灸之。治風痒赤痛，
灸人中鼻柱二壯仰臥灸之。治目卒生，灸大指節橫文三壯，逐左右灸之。
治眼暗若一眼暗灸腕後節前陷中，兩眼暗兩手俱灸，隨年壯。
治溫病後食五辛即不見物遂成雀目，灸第九椎名肝俞二百壯，永差。
治腳轉筋法   治腳轉筋，鍼內崑崙穴，在內踝後陷中，入六分，氣至寫之。
又灸承山，隨年壯神驗。第二十一椎主腰背不便筋轉痺，灸隨年壯。
治筋攣轉筋十指筋攣急不得屈伸，灸足外踝骨上七壯。
治失精筋攣陰縮入腹相引痛，灸中封五十壯，又下滿灸五十壯，兩腳一百壯，
此二穴亦主喉腫厥逆，五藏所苦鼓脹悉主之，老人加之，五十以下及小兒並隨年壯。
治轉筋脛骨痛不可忍，灸屈膝下廉橫筋上三壯。腹脹轉筋，灸臍上一寸二七壯。
治癥瘕法   少腹堅大如盤盂，胸腹中脹滿，飲食不消，婦人癥聚瘦瘠，
灸三焦俞百壯三報之。灸內踝後宛宛中，隨年壯。灸氣海百壯。久冷及婦人癥癖，
腸鳴泄痢，繞臍絞痛，灸天樞百壯三報之，勿鍼臍兩傍各二寸。積聚堅滿痛，
灸脾募百壯，章門是也。治瘕癖，患左灸左，患右灸右，
第一屈肋頭近第二肋下即是灸處，第二肋頭近第三肋下向肉翅前亦是灸處，初日灸三，
次日五，後七，周而復始至十止，唯忌大蒜，餘不忌。又灸關元五十壯。
又灸臍上四指五十壯。膏肓俞兩穴主無病不療方   先令病人正坐曲脊，
伸兩手以臂著膝前令正直，手大指與膝頭齊，以物支肘，勿令臂得動也，
從甲骨上角莫索至甲骨下頭，其間當有四肋三間，灸中間依甲骨之裏去甲骨容側指許，
摩去表肋間空處，按之自覺牽引肩中，灸兩甲內各一處至六百壯，多至千壯，
數百壯當氣下，礱礱然如流水當有所下，若停淡宿疾亦必下也，此灸無所不治，
主諸羸弱瘦損虛勞夢中失精上氣欬逆，及狂惑妄誤皆有大驗，若病人巳困不能正坐，
當令側臥挽上臂令前索孔穴灸之，求穴大較，以右手從左肩上住指頭表所不及者是也，
左手亦然，及以前法灸，若不能久正坐伸兩臂者，
亦可伏衣襆上伸兩臂令人挽兩甲骨使相遠，不爾甲骨覆穴不可得也，
所伏衣樸當令大小有常，不爾則前卻失其穴也，此穴灸訖後，令人陽氣盛，
當消息自養令得平復，其穴近第五椎相準望求索。治頭重臂肘重法
頭重風勞灸腦戶五壯鍼入三分補之。頭重不能勝，灸腦戶下一寸半。
身體重四肢不能自持，灸脾俞隨年壯，鍼入五分補之。身重嗜眠不自覺，
灸天府五十壯，鍼入三分補之。身重，灸水分百壯，鍼入一寸補之。體重四肢不舉，
灸天樞五十壯，忌鍼。身重腫坐不欲起風勞腳疼，灸三里五十壯，鍼入五分補之。
又灸足太陽五十壯，鍼入三分補之。臂重不舉，灸肩井，隨年壯可至百壯，
鍼入五分補之。又灸足澤三十壯，鍼入三分補之。第一椎名大杼，無所不主，
俠左右一寸半或一寸二分，主頭項痛不得顧中煩急，灸隨年壯。諸煩熱時氣溫病，
灸大椎百壯，鍼入三分寫之，橫三間寸灸之。心煩上氣，灸肺俞，鍼入五分。
心煩短氣，灸小腸俞。又灸巨闕期門各一百壯，鍼入五分。又灸心俞百壯，鍼入五分。
頭身熱，灸胃管百壯，勿鍼。煩悶憂思灸大倉百壯。煩熱頭痛鍼虎口入三分。
煩躁恍惚，灸間使三十壯，鍼入三分。骨熱煩滿氣悶，鍼三里入五分。身體煩熱，
鍼中府。又灸絕骨五十壯。

2=標題= 膽病第二（一十二法）
左手關上陽絕者無膽也，
苦口中無味（一云苦眯目）恐畏如見鬼多驚少力剌足厥陰治，
陰在足大指間或剌三毛中。左手關上陽實者膽實也，苦腹中不安身軀習習，
剌足少陽治，陽在足第二指本節後一寸。俠膽俞傍行相去五寸名濁浴，主胸中膽病，
隨年壯。膽虛，灸足內踝上一夫名三陰交二十壯。治吐血法   虛勞吐血，
灸胃管三百壯，亦主嘔逆吐血，少食多飽及多睡百病。凡口鼻出血者名曰腦，
灸上星五十壯。吐血唾血，灸瘖堂百壯，忌鍼。吐血腹痛雷鳴，灸天樞百壯。
吐血唾血上氣欬逆，灸肺俞，隨年壯。吐血酸削灸肝俞百壯。吐血嘔逆，
灸手心主五十壯，大陵是。吐血，灸頸項上二七壯。

2=標題= 心病第三（一十八法）
心俞各灸二七壯主心病，老小減之，不能食瘖中滿膈上逆氣悶熱，皆灸之。
卒心疝暴痛汗出，剌大敦，左取右，右取左，男左如右剌之出血立已。
俠巨闕兩邊相去各半寸名曰上門，主瘖中痛引腰背心下嘔逆面無滋潤，各灸隨年壯。
凡顏色焦枯勞氣失精肩背痛手不得上頭，灸肩百壯，穴在肩外頭近後，
以手按之有解宛宛中。當心下一寸名巨闕，主心悶痛上氣引少腹冷，灸二七壯。
不出，鍼不容兩穴在幽門兩傍，各一寸五分。健忘忽忽，鍼間使入五分掌後三寸。
心裏懊徹背痛煩逆，灸心俞百壯。心痛如錐刀剌氣結，灸膈俞七壯。
心痛冷氣上鳩尾上二寸半名龍頷，灸百壯，不鍼。心痛惡氣上脅痛急，灸通谷五十壯，
在乳下二寸。心痛暴惡氣叉心，灸巨闕百壯。心痛脅滿，灸期門，隨年壯。
心痛堅煩氣結，灸太倉百壯。心痛暴絞急欲絕，灸神府百壯，附鳩尾正當心有忌。
痺心痛，灸亶中百壯，忌鍼兩乳間。心痛，灸臂腕橫文三七壯。心痛，
灸兩虎口白肉際七壯。

2=標題= 小腸病第四（八十一法訣二首）
左手關前寸口陽絕者，無小腸也，苦臍痺少腹中有疝瘕主月即冷上搶心，
剌手心主治陰在掌後橫文中入一分。右手關前寸口陽實者，小腸實也，
苦心下急熱痺小腸內熱小便赤黃，剌手太陽治陽，在手第二指本節後一寸動。
俠中管兩邊相去半寸，名曰陰都，灸隨年壯，主小腸熱病。俠臍兩邊相去一寸名魂舍，
灸一百壯，主小腸洩利膿血，小兒減之。又灸小腸俞七壯。
灸風眩法   以繩橫度口至兩邊，既得度口之寸數，便以繩一頭更度鼻盡其兩邊兩孔間，
得鼻度之寸數，中屈之取半合，於口之全度中屈之，先覓頭上迴髮，當迴髮中灸之，
以度度四邊左右前後，當繩端而灸，前以面為正，並依年壯多少，一年凡三灸，
皆須瘡差又更灸之，壯數如前，若速灸，火氣引上，其數處迴髮者則灸其近當鼻也，
若迴髮近額者亦宜灸，若指面為瘢則闕其面處，然病重者亦不得計此也。
治卒癲法   灸陰莖上宛宛中三壯，得小便通即差，當尿孔上是穴。又灸陰莖頭三壯。
又灸乳頭三壯。又灸足大指上聚毛中七壯。又灸督三十壯，
在直鼻人中上入髮際三報之。又灸天百會各漸灸三百壯，炷惟小作。
一法灸耳上髮際各五壯。
治卒中邪魅恍惚振噤法   鼻下人中及兩手足大指爪甲令艾炷半在爪上，半在肉上，
七炷不止，十四壯，炷如雀矢大作之。狂鬼語鍼其足大拇指爪甲下入少許即止。
治大人癲小兒驚法   灸背第二椎及下窮骨兩處，以繩度中折繩端一處是脊骨上也，
凡三處畢，復斷此繩作三折，令各等而參合如ㄙ字，以一角注中央灸，
下二角俠脊兩邊便灸之，凡五處也，以丹注所灸五處各百壯，削竹為度勝繩也。
狂風罵詈撾斫人名為熱陽風，灸口兩吻邊燕口處赤白際各一壯。又灸陰囊縫三十壯，
令人立以筆正注當下巳臥卻核卵令上乃灸之，勿令近前中卵核，恐害於陽氣也。
卒發狂言鬼語法   以甑帶急合縛兩手大指便灸左右脅當對屈肘頭兩處火俱下各七壯，
須臾鬼語自道姓名乞去，徐徐語問乃解其手。狂不識人癲病眩亂灸百會九壯。
狂走瘈瘲，灸玉枕上三寸，一法頂後一寸百壯。狂邪鬼語，灸天九壯。
又灸口吻十五壯。狂癲哭泣，灸手逆注三十壯，在手腕後六寸。狂走驚，
灸河口五十壯，在手腕後陷中動，此與陽明同也。狂癲風癲吐舌，灸胃管百壯，
不鍼。又灸大幽一百壯。又灸季肋端三十壯（千金云治狂走癲）。
狂言恍惚灸天樞百壯。又灸間使三十壯（千金云治狂言妄語）。狂走喜怒悲泣，
灸巨覺隨年壯，在背上俠內側反手所不及者骨芒穴上六分，
捻之痛是也（一云巨闕俞）。狂邪驚，灸承命三十壯，在內踝後上行三寸動上。
又灸巨陽五十壯（千金云治狂癲風驚厥逆心煩）。
又灸足太陽五十壯（千金云治狂癲鬼語）。
又灸足少陽隨年壯（千金云治狂癲狂易）。
又灸足陽明三十壯（千金云治狂走驚恍惚）。狂走癲厥如死人，
灸足大敦九壯（千金云灸足大指三毛中）。狂走罵詈，灸八會，隨年壯，
在陽明下五分。狂癲驚走風恍惚瞋喜罵笑歌哭鬼語吐舌，
悉灸上星腦戶風池手太陽陽明太陰足太陽陽明陽蹻少陽太陰陰蹻足跟，悉隨年壯。
驚怖心忪少力，灸大橫五十壯。邪鬼妄語，灸懸命一十四壯，在口脣裏中央絃絃者，
是一名鬼祿一法以鋼刀決斷絃絃乃佳。狂邪鬼語，灸伏菟百壯。
又灸慈門五十壯（千金云治悲泣邪語鬼忙歌笑）。悲泣鬼語，灸天府五十壯。
狂邪發無常，披頭大喚欲殺人不避水火者，灸間使，男左女右，隨年壯。
狂走剌人或欲自死罵詈不息稱鬼神語，灸口吻頭赤白際一壯。又灸兩肘內屈中五壯。
又灸背胛中間三壯報之。驚狂走，灸內踝上三寸，近後動上七壯。
邪病四肢重痛諸雜候尺澤主之，一名鬼堂。邪病語不止及諸雜候人中主之，
一名鬼市（千金云一名鬼客廳凡人中惡先掐鼻下是也）。邪病臥冥冥不自知，
風府主之，一名鬼穴。邪病大喚罵詈走一指端去爪一分主之，一名鬼城。
邪病鬼癲，胸上主之一，一名鬼門并主四肢重。邪病大喚罵走，三里主之，名鬼邪。
勞宮一名鬼路。陽澤一名鬼臣。耳前髮際宛宛中名鬼床。尺中動名鬼受。
足太陽名鬼路。癲狂二三十年者，
灸天次肩井次風門次肝俞次腎俞次手心主次曲池次足五冉次涌泉各五百壯，日七壯。
鍼邪鬼病圖訣法   凡百邪之病源起多塗，其有種種形相，示表癲邪之端而見其病，
或有默然而不聲或復多言而謾語，或歌或哭，或笑或吟，或眠坐溝渠，噉食糞穢，
或裸露形體，或晝夜遊走，或嗔罵無度，或是飛蠱精靈手亂目急，如斯種類癲狂之人，
今鍼灸與方藥，並主治之。扁鵲曰，百邪所病者，鍼有十三穴，凡鍼之體，
先從鬼宮起，次鍼鬼信便至鬼壘又至鬼心，未必須併鍼，止五六穴即可知矣，
若是邪蠱之精便自言說，論其由來，往驗有實，立得精靈，未必須盡其命，求去與之，
男從左起鍼，女從右起鍼，若數處不言便遍鍼也，依訣而行，鍼灸等處並備主之。
第一初下鍼從中名鬼宮，在鼻下人中左邊下鍼出右邊。第二次下鍼，
手大指爪甲下三分名鬼信，入肉三分。第三次下鍼，足大指爪甲下入肉二分名鬼壘，
五指皆鍼。第四次下鍼，在掌後橫文入半解名鬼心。第五次下鍼，
在外踝下白肉際火鍼七，三下名鬼路。第六次下鍼，入髮際一寸，
大椎以上火鍼七，三下名鬼枕。第七次下鍼，去耳垂下五分火鍼七，
三下名鬼床。第八次下鍼，承漿從左剌出右名鬼市。第九次下鍼，
從手橫文三寸兩筋間鍼度之名鬼路，此名間使。第十次下鍼，
入髮際直鼻上一寸火鍼七，三下名鬼堂。第十一次下鍼，
陰下縫灸三壯女人玊門頭三壯名鬼藏。第十二次下鍼，
尺澤橫文中內外兩文頭接白肉際七，三下名鬼臣，此名曲池。第十三次下鍼，
去舌頭一寸當舌中下縫剌貫出舌上，仍以一板橫口吻安鍼頭令舌不得動，名鬼封。
右以前若是手足，皆相對，鍼兩穴，若是孤穴，即單針之。治風邪法 灸間使隨年壯。
又灸承漿七壯三報之。又灸心俞七壯。又灸三里七壯。治鬼魅灸入髮際一寸百壯。
灸間使手心各五十壯。野孤魅合手大指急縛大指灸合間二七壯，當孤鳴而愈。

2=標題= 脾病第五（三十二法）
脾俞，主四肢寒熱腰疼不得俛仰，身黃腹滿食嘔舌根直，并灸椎上三穴各七壯。
治老小大便失禁法   灸兩腳大指去甲一寸三壯。又灸大指奇間各三壯。
大小便不通灸臍下一寸三壯。又灸橫文百壯。
治大便難法   灸第七椎兩傍各一寸七壯。
灸俠玉泉相去二寸半名腸遺隨年壯（一云二寸）。又灸承筋二穴三壯。
又灸大都隨年壯。又灸大敦四壯。腹中熱閉時大小便難腰痛連瘖，灸團岡百壯，
在小腸俞下二寸橫三間寸灸之。大便閉塞氣結心堅滿灸石門百壯。
大小便不利欲作腹痛，灸榮衛四穴各百壯，在背脊四面各一寸。
大小便不利，灸八窌百壯在腰目下三寸，俠脊相去四寸兩邊各四穴。
小兒大小便不通，灸口兩吻各一壯。小便不利大便數洩注，灸屈骨端五十壯。
又灸天樞百壯，在俠臍相去各二寸，魂魄之舍，不可下鍼（一云相去三寸）。
治痢法   大便下血，灸第二十椎隨年壯（恐是中膂肉俞）。赤白下痢，
灸窮骨頭百壯多多益佳。食不消化洩痢不作肌膚，灸脾俞隨年壯，
洩注五痢便膿血重下腹痛，灸小腸俞百壯，洩痢久下失氣勞冷，
灸下腰百壯三報之在八魁正中脊骨上，灸多益佳，三宗骨是忌鍼，少腹絞痛洩痢不止，
灸丹田百壯三報之，在臍下二寸鍼入五分。下痢不嗜食，食不消灸長谷五十壯三報之，
在俠臍相去五寸，一名循際。下痢赤白，灸足太陰五十壯三報之。久冷五痔便血，
灸脊中百壯。五痔便血失屎，灸迴氣百壯，在脊窮骨上，赤白下，灸窮骨，惟多為佳。
久痢百治不差，灸足陽明下一寸高骨之上中去大指奇間三寸灸隨年壯。
又灸關元三百壯，十日灸，并治冷痢腹痛。又先屈竹量正當兩胯脊上點記，
下量一寸點兩傍各一寸，復下量一寸當脊上合三處，一灸三十壯，灸百壯以上，
一切痢皆差，亦主疳濕，脊上當胯點處不灸。又灸臍中稍稍至二三百壯。

2=標題= 胃病第六（三十四法）
治胃補胃，灸胃俞百壯，主胃中寒不能食，食多身羸瘦，腸鳴腹滿胃脹。
灸三焦俞主五藏六腑積聚心腹滿，腰背痛，飲食不消吐逆，寒熱往來，小便不利，
羸瘦少氣，隨年壯。又灸心下二寸名胃管百壯至千壯，佳。小腸俞主三焦寒熱，
灸隨年壯。治胃中熱病膝下三寸名三里，灸三十壯。反胃食即吐出上氣，
灸兩乳下各一寸，以差為限。又灸臍上一寸二十壯。
又灸內踝下三指稍斜向前有穴三壯（外臺秘要云一指）。灸脅脹滿法 臚脹脅腹滿，
灸膈俞百壯三報之。脹滿水腫，灸脾俞隨年壯三報之。脹滿雷鳴，
灸大腸俞百壯三報之。脹滿氣聚塞冷，灸胃管，在心鳩尾下三寸，百壯三報之。
脹滿繞臍結痛堅不能食，灸中守百壯，在臍上一寸，一名水分。脹滿瘕聚滯下疼，
灸氣海百壯，在臍下一寸，忌鍼。脹滿氣如水腫狀少腹堅如石，灸膀胱募百壯，
在中極臍下四寸。脹滿腎冷瘕聚洩痢，灸天樞百壯。滿心腹積聚痞疼痛，
灸肝俞百壯。灸乾嘔法 乾嘔不止所食即吐不停，灸間使三十壯，若四厥沈絕不至者，
灸之便通，此法起死人。又灸心主尺澤，亦佳。又灸乳下一寸三十壯。凡噦令人惋恨，
灸承漿炷如麥大七壯。又灸臍下四指七壯。治卒噦灸亶中中府胃管各數十壯，
灸尺澤巨闕各七壯。灸吐法 吐逆不得食，灸心俞百壯。吐逆不得下食今日食明日吐，
灸膈俞百壯。卒吐逆，灸乳下一寸七壯。吐變不下食，灸堂百壯。又灸巨闕五十壯。
又灸胃管百壯三報之。又灸脾募百壯，一名章門，在大橫外直臍季肋端三報之。
嘔吐宿汁吞酸，灸神光，一名膽募百壯，
三報之（甲乙經云日月膽募出在期門下五分）。嘔吐欬逆霍亂吐血，灸手心主五十壯。
噫噦膈中氣閉塞，灸腋下聚毛下附肋宛宛中五十壯，神良。噫噦嘔逆，灸石關百壯。

2=標題= 肺病第七（四十五法）
肺脹氣搶脅下熱痛，灸俠胃管兩邊相去一寸名陰都，隨年壯。又剌手太陰出血，
主肺熱氣上欬嗽，寸口是也。肺脹脅滿嘔吐上氣等，灸大椎并兩乳上第三肋間各三壯。
凡肺風氣痿絕四肢脹滿喘逆滿，灸肺俞各兩壯，肺俞對乳引繩度之。肺俞，
主喉痺氣逆欬嗽口中涎唾，灸七壯，亦隨年壯可至百壯。嘔吐上氣，灸尺澤，
在肘中不三則七。腹中雷鳴相逐食不化逆氣，灸上管下一寸名太倉七壯。
治奔上氣法  章門一名長平，二穴在大橫外直臍季肋端，王奔腹腫，灸百壯。
又灸氣海百壯，在臍下一寸半。又灸關元五十壯，亦可百壯，在臍下三寸。
中極一名玉泉，在臍下四寸，主奔搶心不得息，灸五十壯。
心中煩熱奔胃氣脹滿不能食，鍼上管入八分，得氣即寫，若心痛不能食為冷氣，
宜先補後寫，神驗，灸之亦佳，日二七至一百止，不差倍之，大忌房室。
奔冷氣心間伏梁狀如覆杯冷結諸氣，鍼中管入八分，留七呼，在上管下一寸，
寫五吸，疾出鍼須灸，日二七壯至四百止，慎忌房室。又中府二穴，
主奔上下腹中與腰相引痛灸一百壯。又期門二穴，直乳下二肋端傍一寸五分，
主奔，灸百壯。又四滿俠丹田兩傍相去三寸，灸百壯（一云三十壯），
主奔氣上下搶心腹痛。又上氣冷發腹中雷鳴轉嘔逆不食，灸太衝，不限壯數，
從痛至不痛止，炷如雀矢大。第四椎名巨闕俞，主膈中氣，灸隨年壯。
太倉一穴一名胃募，心下四寸，
主心腹諸病堅滿煩痛憂思結氣寒冷霍亂心痛吐下食飲不消腸鳴洩痢，灸百壯。
肓募二穴，在乳頭斜度至臍中屈去半從乳下行盡度頭是，主結氣囊裹，鍼藥所不及，
灸隨年壯。臍下結痛流入陰中發作無時此冷氣，灸關元百壯。又灸天井百壯。
氣短不語灸大椎隨年壯。又灸肺俞百壯。又灸肝俞百壯。又灸尺澤百壯。
又灸小指第四指間交上七壯。又灸手十指頭各十壯。少年房多短氣，
灸鳩尾頭五十壯。又灸臍孔中二七壯。乏氣，灸第五椎下，隨年壯。下氣，
灸肺俞百壯。又灸太衝五十壯，此穴并主肺痿。灸飛尸法   以繩量病人兩乳間中屈，
又從乳頭向外量使肋於繩頭，灸隨年壯，主一切注（千金云三壯或七壯男左女右）。
胃管，主五毒注不能食飲百病，灸至千壯。忤注，灸手肘尖，隨年壯（尖一作文）。
又第七椎，灸隨年壯。又灸心下一寸三百壯。食注，灸手小指頭，隨年壯，男左女右。
水注，口中涌水出，經云肺來乘腎食後吐水，灸肺俞及三陰交，隨年壯，寫肺補腎。
灸一切注無新久者，先仰臥，灸兩乳兩邊斜下三寸名注市，隨年壯。第二肋間名期門，
灸隨年壯。
（凡中尸者飛尸遁尸風尸尸注也今皆取一方治之其狀皆腹脹痛急不得氣息上衝心 兩脅
或踝踊起或攣引腰脊灸乳後三寸男左女右可二七壯不止者多其壯數即愈）。
又兩手大指頭各灸七壯。乳下一寸逐病所在灸之，病差止。
一切惡注氣急不得息欲絕者，及積年不差者，
男左手虎口文於左乳頭並四指當小指節下間灸之，婦人以右手也。

2=標題= 大腸病第八（二十二法論一首）
大腸俞，主腸中臚脹食不消化，灸四十壯。俠巨闕相去五寸名承滿，
主腸中雷鳴相逐痢下，兩邊一處各灸五十壯。治欬嗽法   肝欬，剌足太衝，心欬，
剌手神門，脾欬，剌足太白，肺欬，剌手太泉，腎欬，剌足大谿，膽欬，剌陽陵泉，
厥陰欬，剌手太陰。嗽，灸兩乳下黑白肉際各一百壯，即差。
又以滿當乳頭周匝圍身令前後正平，當脊骨解中，灸十壯。又以繩橫度口中折繩從脊，
灸繩兩頭邊各八十壯三報之，三日畢，兩邊者口合度也。
又灸大椎下數下行第五節下第六節上，穴中間一處，隨年壯并主上氣。呀嗽，
灸兩屈肘裏大橫文下頭隨年壯。上氣欬逆，短氣氣滿食不下灸肺募五十壯。
上氣欬逆短氣風勞百病，灸肩井二百壯。上氣短氣欬逆背徹痛，灸風門熱府百壯。
上氣欬逆，短氣滿多唾，唾血冷痰灸肺俞，隨年壯（千金云五十壯）。
上氣氣悶欬逆，咽塞聲壞，喉中猜猜，灸天瞿五十壯，一名天突。上氣滿短氣，
灸雲門五十壯。上氣欬逆痺徹背痛，灸堂百壯，忌剌。上氣欬逆，炙亶中五十壯。
上氣欬逆滿短氣牽背徹痛，灸巨闕期門各五十壯。灸欬，
手屈臂中有橫文外骨捻頭得痛處二七壯。又內踝上三寸絕骨宛宛中，灸五十壯，
主欬逆虛勞，寒損憂恚，筋骨攣痛，又主心中欬逆，洩注腹痛，
喉痺項頸滿腸痔逆氣痔血陰急，鼻骨瘡，大小便澀，鼻中乾燥，煩滿，狂易走氣，
凡二十二種病，皆當灸之也。論曰，凡上氣，有服吐藥得瘥，亦有鍼灸得除者，
宜深體悟之。治淡飲法   諸結積，留飲澼囊，滿飲食不消，灸通谷五十壯。
又灸胃管三百壯三報之。心下堅積聚冷熱腹脹灸上管百壯三報之。

2=標題= 腎病第九（二十四法）
對臍當脊兩邊，相去各一寸五分名腎俞，主腎間風虛，各灸百壯。
治小便失精法   灸第七椎兩傍三十壯。又灸第十椎兩傍三十壯。又灸陽陵泉陰陵泉，
各隨年壯。灸第十九椎兩傍各三十壯。夢泄精，灸中封五十壯。男女夢與人交洩精，
三陰交灸五壯，喜夢泄，神良。丈夫夢失精小便濁難，灸腎俞百壯。男子陰中疼痛，
尿血精出，灸列缺五十壯，失精五藏虛竭，灸屈骨端五十壯，
陰上橫骨中央宛曲如卻月中央是也，一名橫骨。男子失精，陰上縮，莖中痛，
灸大赫三十壯，在俠屈骨端三寸。男子腰脊冷疼小便白濁，灸脾募百壯。
男子失精膝脛疼冷，灸曲泉百壯。男子失精陰縮，灸中封五十壯。第二十二椎，
主腰背不便，筋攣痺縮，虛熱閉塞，灸隨年壯兩傍各一寸五分。小腸俞，主小便不利，
少腹脹滿虛乏，灸隨年壯。骨髓冷疼，灸上廉七十壯三里下三寸。
治腰疼法   腰卒痛，去窮脊上一寸，灸七壯。腎俞，主五藏虛勞，少腹弦急脹熱，
灸五十壯，老小損之，若虛冷可至百壯，橫三間寸灸之，腰痛不得動者令病人正立，
以竹杖柱地度至臍，取杖度背脊灸杖頭處隨年壯，良，灸訖，
藏竹杖勿令人得之丈夫痔下血脫肛不食長洩痢，婦人崩中去血帶下淋露去赤白雜汁，
皆灸之，此俠兩傍各一寸橫三間寸灸之，腰痛灸足跟上斜文中白肉際十壯。
又灸巨陽十壯巨陽在外踝下。又灸腰目窌，在尻上約左右是。
又灸八窌及外踝上骨約中。

2=標題= 膀胱病第十（三十二法）
灸轉胞法   玉泉，主腰痛小便不利若胞轉，灸七壯。第十七椎灸五十壯。
又灸臍下一寸。又灸臍下四寸，各隨年壯。第四椎名厥陰俞，主中膈氣，積聚好吐，
隨年壯灸之。俠屈骨相去五寸名水道，主三焦膀胱腎中熱氣，隨年壯，
屈骨在臍下五寸，屈骨端水道俠兩傍各二寸半。俠臍傍相去兩邊各二寸半各大橫，
主四肢不可舉動多汗洞痢，灸之隨年壯。第十五椎名下極俞，主腹中疾，
腰痛膀胱寒澼飲注下，隨年壯灸之。小腸俞主膀胱三焦津液下，大小腸寒熱，
赤白洩洞痢，腰脊痛，又主小便不利，婦人帶下，灸之各五十壯。小腸俞，
主三焦寒熱，一如灸腎法。治霍亂法   凡霍亂灸之或雖未即差，終無死憂，不可逆灸，
或但先腹痛，或先下後吐，當隨病狀灸之，內鹽臍中灸二七壯，并主脹滿。
治霍亂轉筋，令病人正合面臥，伸兩手著身，以繩橫兩肘尖頭，依繩下，
俠脊骨兩傍相去一寸半，灸一百壯，無不差者（肘後云此華佗法）。若先心痛先吐，
灸巨闕二七壯，不差，更二七壯。若先腹痛灸太倉二七壯，不差，更二七壯。
若先下痢，灸榖門在臍傍二寸，男左女右，一名大腸募，灸二七壯，不止，
更灸二七壯。吐痢不禁三陰三陽但數者，灸心蔽骨下三寸。又灸臍下三寸各六七十壯。
霍亂上下吐瀉，灸臍下十四壯。又灸關元三七壯。手足逆冷，灸三陰交各七壯，不差，
更七壯。轉筋，灸涌泉三七壯，不止，灸足踵聚筋上白肉際七壯，立愈。
又灸慈宮二七壯。走哺轉筋，灸踵踝白肉際左右，各二十一壯。又灸少腹下橫骨中央，
隨年壯。轉筋四厥，灸兩乳根黑白際各一壯。轉筋在兩臂及中，灸手掌白肉際七壯。
又灸亶中中府巨闕胃管尺澤。又灸承筋五十壯。又灸承山一百壯。下若不止灸大都，
在足大拇指本節內側白肉際各七壯。若轉筋入腹欲死，四人持其手足，
灸臍上一寸十四壯，四五壯自不動，勿持之。又中管建里二穴，皆主霍亂腸鳴，
腹痛脹滿，弦急上氣鍼入八分，留七呼，寫五吸，疾出鍼，可灸百壯，日二七壯。
千金翼方卷第二十七



























1=標題= 千金翼方卷第二十八
鍼灸下

2=標題= 消渴第一（一十二法論一首）
消渴咽喉乾灸胃下俞三穴各百壯，在背第八椎下橫三間寸灸之。
消渴口乾不可忍小腸俞百壯，橫三間寸灸之。消渴欬逆，灸手厥陰，隨年壯。
消渴口乾，灸胸堂五十壯。又灸足太陽五十壯。消渴口乾煩悶，灸足厥陰百壯。
又灸陽池五十壯。建氏灸消渴法。初灸兩手足小指頭及項椎，隨年壯。
又灸膀胱俞橫三間寸灸之各三十壯，五日一報之。
又灸背脾俞下四寸俠脊梁一寸半二穴，隨年壯。論曰，灸上諸穴，當煮白狗肉作羹汁，
飲食不用薑醬豉，可用蔥薤隨意，當煮肉骨汁作淡羹可食，肉當稍漸進，忌食豬肉，
法須二百日乃善。又灸腎俞二穴并腰目在腎俞下三寸俠脊兩傍各一寸半，以指按陷中。
又關元俠兩傍各二寸一處。又陰市二穴在膝上當伏菟上三寸臨膝取之。
曲泉陰谷陰陵泉復溜凡此諸穴斷小便利大佳，不損陽氣，
亦云止遺尿也太谿中封然谷太白大都趺陽行間大敦隱白涌泉，凡此諸穴各一百壯，
腹背兩腳凡三十七穴，其腎俞腰目關元水道可灸三十壯，五日一報之，
各得一百五十壯佳，涌泉可灸十壯，大敦隱白行間可灸三壯，餘者悉七壯，
皆五日一報之，滿三灸可山也，若灸諸陰不差，可灸諸陽，諸陽在腳表宜審用之，
無有不驗，造次則并灸肺俞募按流注孔穴，壯數如灸陰家法。
灸小便數而少且難用力失精，
此方萬驗也令其人舒兩手合掌併兩大指令齊急逼之令兩爪甲相近，
以一炷灸兩爪甲本肉際際方後自然有角，令炷當兩角中小侵入爪上，
此兩指共當一炷也，亦灸腳大指與手同法，各三炷，經三日又灸之，此法甚驗。

2=標題= 淋病第二（二十三法）
著鹽臍中，灸三壯。五淋不得尿，灸懸泉二七壯，
在內踝前一寸斜行小間是中封之別名。五淋，灸大敦三十壯。氣淋，灸關元五十壯。
又俠玉泉相去一寸半，灸三十壯。勞淋，足太陰百壯，在內踝上三寸三報之。
石淋，臍下三十六種疾不得小便，灸關元三十壯（一云百壯）。血淋，灸丹田，
隨年壯。血淋，灸腹溜，五十壯。卒淋，灸外踝尖七壯。失禁尿不自覺知，
鍼陰陵泉入五分，灸隨年壯。莖中痛，灸行間三十壯。屈骨端，主腹中滿小便數，
灸二七壯，小兒以意量之。不得尿，灸太衝五十壯。失尿不禁法 灸大敦七壯。
又灸行間七壯。小兒遺尿，灸臍下一寸半，隨年壯。又大敦一壯。
尿床灸法   垂兩手髀上盡指頭上陷處，灸七壯。又臍下橫文七壯。
遺尿鍼遺道入二寸補之，在俠玉泉五寸，灸隨年壯。又灸陰陵泉，隨年壯。
又足陽明隨年壯，鍼入三分。

2=標題= 尿血第三（七法）
第七椎兩邊各五寸，主尿血。又灸大敦各隨年壯。虛勞尿血白濁灸脾俞百壯。
又灸三焦俞百壯。又灸腎俞百壯。又灸章門百壯。尿黃灸石門五十壯。

2=標題= 水病第四（一十五法）
灸足第二指上一寸，隨年壯。又兩手大指縫頭各灸七壯。虛勞浮腫，灸太衝百壯。
灸腎俞百壯，主百病水腫。灸胃倉，隨年壯。水腫，灸陷谷，隨年壯。水腫氣上下，
灸陰交百壯。水腫脹灸曲骨百壯。大腹灸陰市，隨年壯。人中滿脣腫及水腫大水，
灸臍中石門各百壯。風水，灸上廉隨年壯。水腫不得臥灸陰陵泉百壯。石水，
灸然谷氣衝四滿章門。水分，主水腫脹滿不能食堅硬，灸日七壯，至四百即止，忌鍼，
鍼水出盡即死，水病灸至差，止，在下管下一寸。鼓脹，灸中封二百壯。

2=標題= 癰疽第五（七法論一首）
卒疽箸五指急不得屈伸，灸踝尖上，數壯，亦可至百壯。
凡卒患腰腫附骨腫癰疽節腫風毒熱腫，此等諸疾但初覺有異，即急灸之立愈，
遇之腫成，不須灸，從手掌後第一橫文後兩筋間當度頭，灸五壯立愈，患左灸右，
患右灸左，當心胸中者灸兩手，俱下一人。丁腫在左，
灸左臂曲肘文前取病人三指外於臂上處中灸之，兩筋間從不痛至痛，腫在右從右灸，
不過三四日，差。又灸掌後橫文從五指，男左女右七壯，即驗，巳用得。
論曰，丁腫灸法稍多，然此一法亦甚驗出於意表也。癮，灸曲池二穴，
隨年壯神良。頭痛癮，灸天七壯。白癜白駮浸瘍箸頭及胸前，灸兩乳間，
隨年壯，立差。
2=標題= 痔漏第六（十八法）
鍼漏法   少海，在臂曲側肘內橫文頭，屈手向頭取之，
主腋下瘰漏臂疼屈伸不得風痺瘙漏，鍼入三分，留七呼，寫五呼。鍼瘰，
先拄鍼皮上三十六息，推鍼入內之，追核大小勿出核，三上三下，乃拔出鍼。
灸漏法   頸漏灸天池百壯，穴在乳後一寸腋下著脅直腋屈肋間。
又灸兩耳後髮際直七壯。又灸背後兩邊腋下後文頭隨年壯。
又灸心鳩尾下宛宛中七十壯。又兩胯內有患處宛宛中百壯。
又灸章門臨泣支溝陽輔各百壯。又以艾炷繞四畔周匝，灸七壯即止。又灸肩井，
隨年壯（一云二百壯）。諸惡漏中冷息肉出，灸足內踝上各三壯，二年者六壯。
鍼痔法   長強在窮脊骨下宛宛中，主下漏五痔甘蟲食下部，鍼入三寸，伏地取之，
以大痛為度，灸亦良，不及鍼，灸日三十壯至七日止，特忌房室。
鍼足大陰穴，在內踝上一夫，一名二陰交，亦主大便不利鍼入三分。
飛揚商丘復溜勞宮會陰承筋扶承委陽委中，並主之。灸腸癰法   屈兩肘正尖頭骨，
各灸百壯，則下膿血者愈。灸乳癰乳法 灸兩手魚際各二七壯，斷癰也。
又以繩橫度口以度從乳上行，灸度頭二七壯。指忽掣痛不可忍，灸指端七壯。

2=標題= 脫肛第七（四十法）
灸尾翠骨七壯立愈，主脫肚，神良。又灸臍中，隨年壯。
灸癭法  灸風池俠項兩邊兩穴耳上髮際百壯，又大惟百壯，
大惟兩邊相去各一寸半小垂下各三十壯，又頸衝在兩伸手直向前，
令臂著頭對鼻所住處一名臂臑，灸隨年壯，凡五處，共九穴，
又垂兩手兩腋上文頭各灸三百壯鍼亦良。灸癭，肩左右廂宛宛中，男左十八壯，
右十七壯，女右十八壯，左十七壯，再三以差止。癭上氣短氣灸肺俞一百壯。
癭上氣胸滿，灸雲門五十壯。癭惡氣，灸胸堂百壯。又灸天府五十壯。
又灸大椎橫三間寸灸之。又灸衝陽，隨年壯，
在肘外屈橫文外頭（據此是曲池穴衝陽在足趺上五寸）。癭，灸天瞿三百壯，
橫三間寸灸之。癭氣面腫，灸通天五十壯。癭，灸中封，隨年壯。
灸卵法   以橫度口如橫折之一倍增之，以布著少腹橫理，
令度中央上當臍勿令偏僻，灸度頭及中央合二處，隨年壯，好自養，
勿勞動作役大言大怒大笑。又牽陰頭正上行，灸頭所極牽向左右髀直，下行皆倣此，
隨年壯。又灸足厥陰，在右灸左，在左灸右，各三壯，厥陰在足大指本節間，
男有腸卵氣水四種，腸卵難差，氣水鍼灸易差，卵偏大入腹，
灸三陰交，隨年壯，在內踝上八寸。又肩井，肩臂接處，灸隨年壯。又灸關元百壯。
又灸手小指端七壯，在左灸右，在右灸左。卵偏大，灸玉泉百壯報之。
又灸泉陰百壯三報之，在橫骨邊三寸。凡病陰卒腫者，令並足合兩拇指爪甲相並，
以一支炷兩爪端方角上七壯。陰腫欲潰困，灸足大拇指本節橫文中五壯。
又灸足太陽五十壯報之。又灸足太陰五十壯，在內踝上一夫。又灸大敦，
在足大指三毛中，隨年壯。又灸足大指內側去端一寸白肉際，隨年壯，甚驗，若雙，
灸兩處。又橫骨兩邊二七壯俠莖灸之。又足大指下理中十壯，隨腫邊灸之，神驗。
小兒先時將兒至碓頭之曰，坐汝令兒某甲陰囊，故灸汝三七，二十一灸訖，
便牽兒令雀頭向下，著囊縫當陰頭灸縫上七壯，即消，巳用有驗，若炷如蝟簪頭大。
凡男當騎碓軸以莖中置軸上，齊陰莖頭前灸軸木上，隨年壯，即愈。
卵腫如爪入腹欲死，灸足大指下橫文中，隨年壯。灸汁法 多汗寒熱，
灸玉枕五十壯鍼入三分。多汗瘧病，灸譆五十壯。盜汗寒熱惡寒，灸肺俞，隨年壯，
鍼入五分。又灸陰都各一百壯，鍼入八分補之，冗在俠胃管相去三寸。
多汗四肢不舉少力，灸橫文五十壯，在俠臍相去七寸。又灸長平五十壯，
在俠臍相去五寸不鍼。

2=標題= 卒死第八（十三法）
鍼間使百息。又灸人中。灸魘不覺法 灸兩足大指聚毛中二十一壯。
治卒忤法  灸人中三十壯。又灸肩井百壯。又灸間使七壯。又灸巨闕百壯。
又灸十指爪甲下各三壯。治鬼擊法   夫鬼擊之為病，卒箸人如刀剌狀，
脅及心腹絞切急痛不可按，抑或即吐血或即鼻中出血或下血，一名鬼排，
灸人中一壯，立愈，若不止，更加灸臍上一寸七壯，又灸臍下一寸三壯（一云七壯）。
中惡，灸胃管五十壯。治蛇毒，灸毒上三七壯，無艾，以火頭稱瘡孔大小爇之。
治熱暍，灸兩乳頭七壯。治狂犬咬人令人吮去惡血盡，灸百壯，巳後，日日灸，
一百日乃止，差血不出，慎酒豬肉一生慎之。

2=標題= 雜法第九
用鍼法   凡用鍼者虛則實之，滿則泄之，宛陳則除之，邪勝則虛之，大要徐而疾則實，
疾而徐則虛言，實與虛，若有若無，察其後先，若存若亡，為虛為實，若得若失，
虛實之要，九鍼最妙，補寫之時，以鍼為之，重則為補，輕則為寫，雖有分寸，
得氣即止，明堂偃側，鍼訖皆無不灸，凡病，皆由血氣擁滯，不得宣通，鍼以開道之，
灸以溫煖之，灸已，好須將護生冷醋滑等，若不謹慎之，反增疾矣。黃帝曰，
玉藏五行五時病何以故，歧伯曰，假令春月和暢，條芳水淥，心盪意盈，神亂於內，
而形病於外，卒有西方飄風，凜然毛聳，因腠理開，不復得散，便居孫，
孫滿流入絡，絡入大經，大經注府，府歸藏，四時同然，故風病多歸於心也，
手心主灸，刺血出多，令人心驚，三里刺入四分令人氣上，涌泉刺深殺人，
陰交灸多絕孕。凡諸孔穴名不徒設，皆有深意故穴名近於木者屬肝，
穴名近於神者屬心，穴名近於金玉者屬肺，穴名近於水者屬腎，
是以神之所藏亦各有所屬，穴名府者，神之所集，穴名門戶者，神之所出入，
穴名舍宅者，神之所安，穴名臺者，神所遊觀，穴名所主，皆有所況，以推百方，
庶事皆然（穴名五藏元闕脾）。凡孔穴者，是經絡所行往來處，引氣遠入抽病也，
故經云灸三壯者，即為足數也。禁忌法   凡灸頭與四肢，皆不欲少，須熟宜令灸，
計壯滿三百，足以愈病，頭手足肉薄，若併灸，則血氣絕於下，宜時歇，火氣少時，
令血氣遂通，使火氣流行，積數大足，自然邪除疾差也，乃止火耳，
本經多云刺入三分灸三壯，茲乃舉其大綱未盡聖心，且手足皮薄，炷小數少，
腹背肉厚，炷大壯多，斯皆以意商量也，背欲熟即為佳也，
凡灸生熟候人盛衰老少肥盛灸，之。凡微數之及新得汗後，並忌灸。
凡孔穴皆逐人形大小取手中指第一節為寸，男左女右，一云三寸者，盡一中指也，
人年三十以上，若灸頭不灸三里穴，令人氣上眼闇所以三里穴下氣也。
一切病皆灸三里三壯，每日常灸下氣，氣止，停也。凡灸法先發於上，後發於下，
先發於陽，後發於陰，凡鍼刺大法在午時後，不欲午時前。
治冷痺脛膝疼腰腳攣急足冷氣上，不能久立，有時厭厭嗜臥手，腳沈重，日覺羸瘦，
此名復連病，令人極無情地常愁不樂健忘嗔喜有如此候即宜灸之，
當灸懸鍾穴在足外踝上三指當骨上，各灸隨年壯一灸即愈，不得再灸也取法，
以草從手指中文橫三指令至兩畔齊，將度外踝從下骨頭與度齊，
向上當骨點之兩腳令三姓人灸之，候天晴日，午後在門外四達道上灸之，神良，
若年月灸更發，依法更灸，若意便欲多者，七日外更灸七壯。巨闕可百壯、
上管可二百壯、中管可千壯、下至五百壯、下管可百壯、中守可一百壯、
陰交可三百壯、中極可五百壯、大椎可三百壯、風門可二百壯、魂門可五壯、
陽綱可五壯、意舍可百壯、盲門胞門可各一百壯、懸樞可五壯、命門可七壯、
白環俞可三壯（又云一壯）、心俞、肝俞、肺俞、脾俞、腎俞、小腸俞、膽俞、
大腸俞、胃俞、膀胱俞、三焦俞、膈俞。右五藏六府俞，皆得滿一百壯。
肺募中府、心募巨闕、肝募期門、膽募日月、脾募章門、腎募京門、小腸募關元、
三焦募石門、大腸募天樞、膀胱募中極、胃募中管。右五藏六府募，亦得滿百壯。
鳩尾三十壯三報之、巨闕五十壯、上管胃管建里下管水分、臍中各五十壯三報之、
陰交、氣海、石門、關元五十壯、中極五十壯。右從鳩尾下第一行皆得百壯，
以此為大率，自外諸穴，或中病乃止，或取隨年壯，以意商量也。頭維、腦戶、風府、
絲竹空、下關、耳中、瘈、人迎、瘖門、承泣、經渠、脊中、氣衝、鳩尾、地五會、
陰市、陽關、乳中、泉腋、伏菟、承光、天府、白環俞、石門（女人忌灸）。
右二十四處禁不可灸，大忌。上關、左角、乳中、鳩尾、五里、承筋、復溜、顱息、
缺盆、臍中、神庭、雲門、伏菟、三陽絡、然谷。右十五穴，禁不可剌，大凶。
王枕、維角、睛明、舌根、結喉、胡、天、神符、巨覽（一作覺）、血海、
足太陰、丘墟。右十二穴，無病不可灸刺。

2=標題= 鍼灸宜忌第十
論曰，凡欲灸鍼，必先診，知醫須看病者行年本命禍害絕命生氣所在，
又須看破除開日，人神取天醫，若事急卒暴不得巳者，則不拘此也，既得吉辰，
當知忌忌，乃以繩量依圖朱點，并疏患穴及壯數，然後用心乃療之，則無不愈矣，
其分寸法，取病人男左女右手中指第一節為寸，宜忌等列之如左。
治病服藥鍼灸法訣   凡鍼灸服藥，皆須審知病人生年月日，推其行年遊宮生氣絕命訖，
乃處斷之。舊法，男避除，女避破，又男忌成，女忌己。假令木命人行年又在木，
則不宜鍼及服青色藥。火命人行年又在火，則不宜發汗及服赤色藥。
土命人行年又在土，則不宜吐及服黃色藥。金命人行年又在金，則不宜灸及服白色藥。
水命人行年又在水，則不宜下及服黑色藥。凡醫者不知此法下手即困，
若遇病人年命厄會深者，下手即死矣。
凡入月六日十五日十八日二十二日二十四日小盡日治病，令人長病。
戊午甲午此二日大忌，鍼刺出血服藥及灸，不出月，凶。甲辰庚寅乙卯丙辰辛已，
此日灸刺，大凶。壬辰，此一日大忌鍼灸。甲辰已巳丙午丁巳，此日男子特忌鍼灸。
甲寅乙卯乙酉乙巳，此日女人特忌鍼灸。丙子壬子甲子丙辰丁巳辛卯癸卯乙亥，
以上日切忌鍼灸。立春春分脾、立夏夏至肺、立秋秋分肝、立冬冬至心、
四季十二日後腎。右以前日，並不得治療，凶。凡五藏王時，不得治及鍼灸其經絡，
凶。凡春左脅、秋右脅、夏臍、冬腰、以上人神，皆不宜鍼灸。
凡五辰五酉五未等日及八節先一日後一日，皆不得鍼灸。建日申時頭、除日酉時膝、
滿日戍時腹、平日亥時腰背、定日子時心、執日丑時手、破日寅時口、危日卯時鼻、
成日辰時脣、收日巳時足、開日午時耳、閉日未時目。右件，其時並不得犯其處殺人。
一日足大指、二日外踝、三日股內及腳、四日腰及髀、
五日口齒舌根咽懸及足指、六日手小指少陽及臍下、七日內踝、
八日足腕（一云腳）、九日尻尾手陽明、十日腰眼及足拇指、十一日鼻柱及眉、
十二日面髮際、十三日牙齒、十四日胃管咽喉足陽明、十五日遍身、十六日乳、
十七日氣衝及脅、十八日股內及腸、十九日足趺足下及項、
二十日膝以下（一云內踝及膊）、二十一日脣舌足小指、
二十二日伏菟外踝（一云臆中）、二十三日肝俞足趺兩腋、
二十四日足陽明兩脅及小腸、二十五日足陽明心腹（一云膝足）、二十六日手足、
二十七日膝內踝（一云膝肩臍膈下及兩足并陰囊中）、
二十八日內踝玉莖（一云陰中及耳頰）、二十九日膝頭顳兩手足、
三十日關元下至足（一云足趺上及頰膝頭又云遍身）。右人神並須依之，吉。
肝神丁卯、心神庚辰、肺神癸酉、腎神庚子、脾神戊己。此五神之日，特須避之，
餘日不假避諱也，余以此論為得之近矣，必須依而行之，餘者猥碎，
徒費難領固非君子之言，諸忌之法以施俗士，通人達道豈拘此哉。月忌正、二、三、
四、五、六、七、八、九、十、十一、十二。血忌丑、未、寅、申、卯、酉、辰、戍、
巳、亥、午、子（忌鍼灸）。月厭戍、酉、申、未、午、巳、辰、卯、寅、丑、子、
亥（忌鍼灸）。四激戍、戍、戍、丑、丑、丑、辰、辰、辰、未、未、未（忌鍼灸）。
月殺   丑、戍、未、辰、丑、戍、未、辰、丑、戍、未、辰（忌鍼灸千金法不同）。
月刑  巳、子、辰、申、午、丑、寅、酉、未、亥、卯、戍（忌鍼灸）。六害  巳、
辰、卯、寅、丑、子、亥、戍、酉、申、未、午（忌鍼灸）。天醫  卯、寅、丑、子、
亥、戍、酉、申、未、午、巳、辰（宜尋醫取藥呼師）。右呼師宜天醫上來療病吉，
若刑害上來及鍼灸大凶。又行年天醫法   人年至子丑寅卯辰巳午未申酉戍亥。
天醫卯戍子未酉亥辰寅巳午丑申。推歲天醫法   常以傳送加大歲太一下為天醫。
推月天醫法 陽月以大吉，陰月以小吉，加月建功曹，下為鬼道傳送，下為天醫。
避病法 以小吉加月建登明下為天醫。療病法 以月將加時天醫加病人年上療之差。
日天醫法   甲乙丙丁戊己庚辛任癸    天醫卯亥丑未巳。
行年人神所在法
年一歲  十三、二十五、三十七、四十九、六十一、七十三、八十五、神在心辰。
年二歲  十四、二十六、三十八、五十、六十二、七十四、八十六、神在喉卯。
年三歲  十五、二十七、三十九、五十一、六十三、七十五、八十七、神在頭寅。
年四歲  十六、二十八、四十、五十二、六十四、七十六、八十八、神在肩丑。
年五歲  十七、二十九、四十一、五十三、六十五、七十七、八十九、神在背子。
年六歲  十八、三十、四十二、五十四、六十六、七十八、九十、神在腰亥。
年七歲  十九、三十一、四十三、五十五、六十七、七十九、九十一、神在腹戍。
年八歲  二十、三十二、四十四、五十六、六十八、八十、九十二、神在頭酉。
年九歲  二十一、三十三、四十五、五十七、六十九、八十一、九十三、神在足申。
年十歲  二十二、三十四、四十六、五十八、七十、八十二、九十四、神在膝未。
年十一歲  二十三、三十五、四十七、五十九、七十一、八十三、九十五、神在陰午
。年十二歲  二十四、三十六、四十八、六十、七十二、八十四、九十六、神在股巳。
十日人神所在   甲日（在頭）、乙日（在項）、丙日（在肩臂）、丁日（在脅）、
戊日（在腹）、己日（在背）、庚日（在膝）、辛日（在脾）、壬日（在腎）、
癸日（在足）。十二日人神所在   子日在目、丑日在耳、寅日在（一云面及口）、
卯日在鼻（一云在脾）、辰日在腰、巳日在手（一云在頭口）、午日在心腹、
未日在足（一云兩足心）、申日在頭（一云在肩額又云在腰）、
酉日在背（一云在脛）、戍日在頸（一云在咽喉）、
亥日在項（一云在臂頸又云兩膝）。十二時人神所在   子時在踝、丑時在頭、
寅時在耳（一云在目）、卯時在面（一云在耳）、辰時在項（一云在口）、
巳時在乳（一云在肩）、午時在脅、未時在腹、申時在心、
酉時在膝（一云在背脾）、戍時在腰（一云在陰左右）、亥時在股。
右件人神所在血不可鍼灸損傷慎之慎之。
千金翼方卷第二十八



1=標題= 千金翼方卷第二十九
禁經上
論曰，夫清濁未分，無間昏曉，玄黃肇判，乃見溫涼，四時攸分，降生寒暑，
三光照爛，日景虧盈，人稟五常，腠理通塞，故老子曰吾所以有大患者，為吾有身，
及吾無身吾有何患，由此觀之，形質既著，則痾瘵興焉，靜言思之，
惟無形者可得遠於憂患矣，夫天地聖人尚不能無患，況如風燭者，
乎古有調針切之君，嘗藥鍊石之帝，憂勞鹿類不遑寧處者，亦以眾矣，自時厥後，
窮神極智之士，抽心盡思之賢，思之賢，相與贊成其業者不可勝紀，是以醫方千卷，
未盡其性，故有湯藥焉，有鍼灸焉，有禁焉，有符印焉，有導引焉，斯之五法，
皆救急之術也，何者，病起無端，醫療萬品，閭閻之內，猶有夭枉之哀，朝野之中，
尚致膏肓之疾，誠可悲夫，方今醫者，學不稽古，識悟非深，各承家技，便為洞達，
自負其長，競稱彼短，由斯對執，卒不得挹其源流也，余早慕方技，長崇醫道，
偶逢一法豈千金，遂便名方異術，莫能隱祕，且此書也，人間皆有，而其文零疊，
不成卷軸，縱令有者，不過三章兩章，既不專精，探其至賾，終為難備，斯之一法，
體是神秘，詳其辭采，不近人情，故不可得推而曉也，但按法施行，功效出於意表，
不有所緝，將恐零落，今編為兩卷，凡二十二篇，名曰禁經，其於條例，後科詳悉，
博雅君子無或隱焉。

2=標題= 持禁齋戒法第一
神仙經曰，凡欲學禁，先持知五戒十善八忌四歸，皆能脩治此者，萬神扶助，
禁法乃行。五戒者   一曰不殺、二曰不盜、三曰不淫、四曰不妄語、五曰不飲酒嫉妒。
十善者   一濟扶苦難、二行道見死人及鳥獸死者皆埋之、三敬重鬼神、
四不行殺害起慈憫心、五不憐富憎貧、六心行平等、七不重貴輕賤、八不食酒肉五辛、
九不淫聲色、十調和心性不乍嗔乍喜。八忌者   一忌見死屍、二忌見斬血、
三忌見產乳、四忌見六畜產、五忌見喪孝器泣、六忌抱小兒、七忌共女人同、
八忌與雜人論法。四歸者   一不得著穢污不淨潔衣服即神通不行、
二不得惡口詛罵詈、三不得共人語詐道稱聖、四不得飲酒食肉殺害無道、
又云不得穢處誦禁文、又云不得與不信人行禁、又不得向人說禁法、
又不得穢污手執禁文、又不得與雜人諠戲、又不得輕說神明、
又不得嗔打六畜及人不得乘車馬。有犯此滿三事，則禁道不行，能不犯者，其禁大驗。
經曰，若履城邑污穢者當用此方。竹葉（拾兩）、桃白皮（肆兩）、柳白皮（肆兩）。
右三味，以水壹石貳斗煮之一沸，去滓，浴身，百穢消除，又辟溫瘴瘡瘍，此法，
天仙下游既返之日，未嘗不用此方解穢也，至於符水漱及外舍之近術皆不及此方，
若能常用此湯澡浴者益佳，惟不可洗目也。紫微王夫人水洗目得清淨法   濁不穢形，
死不妨生，摩掌蕤目三遍，令我長生，青龍在吾左，白虎在吾右，朱雀在吾前，
玄武在吾後，神禁水除塵垢急急如律令。一法解穢禁水曰東流之水滑如苔，
中有主君與三治，某甲污穢蕩除，急急如律令。

2=標題= 受禁法第二
神仙經曰，陽道強堅而易歇，陰道微軟而久長，聖人閉口，萬物可藏，迴轉清白，
改易陰陽，應言不言，神明相傳，應語不語，神明相與，
故萬法閉口藏身之禁法流行五藏神明，眾人游戲而我獨住，眾人浩浩而我獨靜，
眾人言說而我獨嘿，此行禁之道畢矣。仙經曰，凡受禁之法，當先齊戒百日，
精心不行淫慾，惟得清淨沐浴著鮮淨衣，口常不出惡言罵詈，精思靜念，勿生異想，
一如前章仍更七日之中，閉口不共人語，乃可受之。正月一日、三月三日、五月五日、
七月七日、九月九日、三年之中三遍於此月日受之，
并一心持齋戒不犯則行禁其驗如神。正月一日受法   正月一日平旦寅時，清淨澡漱，
在無人清淨之處，著鮮淨衣，不得令人見，燒眾名香正面向東禹步三匝，
勿迴轉長跪讀啟度文曰，
上啟三師神童玉女天醫盧醫一切諸師太上老君諸仙神王日月五星二十八宿北斗三台
諸神仙官屬諸大神王咸知，弟子某甲受持符禁之法，願濟拔眾生苦難，除毒消邪，
辟卻奸惡萬事，如急急如太上老君律令。都受禁文曰   想東方木禁在吾肝中、
想南方火禁在吾心中、想西方金禁在吾肺中、想北方水禁在吾腎中、
想中央土禁在吾脾中。想左青龍右白虎，前朱雀後玄武，天師禁駕無事不苦，
東王公西王母道吾禁有隨當止，急急如太上老君律令訖，
還誦所得禁文各三遍禮一十二拜，仍更七日勿共人作一言及惡罵詈等語，七日勿洗手。
三月三日受法 三月三日平旦寅時，至東流水上，正面向東立，
端心正意讀前啟度文如正月法，并啟江河四瀆一切水官四海大龍正，
願知弟子某甲受持禁法願大神王立契訖，誦所得禁文各六遍禮九拜。
五月五日受法   五月五日正中午時，在靜處燒香，正面向南立，讀啟度文訖，
誦所得禁文各三遍禮十二拜。七月七日受法   七月七日雞鳴丑時，在靜處燒香，
正面向西立讀啟度文訖，誦所得禁文各三遍禮七拜。
九月九日受法   九月九日人定亥時，在靜處正面向北立，盆盛水口銜刀讀啟度文，
投香火長跪，誦所得禁文，各三遍禮九拜，此五日處法，用一如正月法，
惟所向方及拜數不同耳。太白仙人受法   四月一日，齋戒至八日，立道場，四面懸幡，
蓋燒香然燈，啟醮五方五帝五方禁師五方吞精啖毒夜叉神王，
願知弟子某甲受持禁法訖，誦所得禁文各三遍，七日齋戒。
同力受禁法   候初雷時舉目看雷，右手把刀以左手摩之，曰，助我行禁振聲如雷吼，
萬毒伏閉氣，待雷聲盡訖，七日齋戒不出言，一本云候初雷時，眼所見物，
隨便把取唱言聲如雷，萬邪皆怖畏，
待雷聲盡乃棄之（一云口銜刀手捉大斧摩之言口如毒手如毒聲如雷吼云云）。
神仙王受禁法   候鷰初來時，仰頭看之，以手按地云，口如毒，以鷰去不見乃止，
此等潔淨齋戒，一如正月不別，乃至七日不洗手。天帝太一受禁法   初受禁時，
在寂靜無人之處敷坐，設案燒香，正面向北閉口並足正立，左手持刀，依式思存，
青龍在左，白虎在右，朱雀在前，玄武在後，北斗七星覆頭上柄指前，
次思  東治大禁師願持兵萬石趙候驃騎大將軍蘇平南公八部將軍七十二禁師陳師趙師
直符小吏直日童子護直今日，不得以左為右，以前為後，若有倒錯，
即依使者法律科罪之，急急如律令，如此陰念三遍，然後禹步三匝至香火前，
叩齒三遍，曰，東方青龍銜水來，南方赤龍銜水來，西方白龍銜水來，
北方黑龍銜水來，中央黃龍銜水來，悉投杯中三台三台此水非常水，
洗除天穢地穢三十六穢，某甲身穢淨除之急急如律令，三遍訖，以水洗目，
并噀四方上下，餘水自飲之，洗腹內令淨，
想又讀前啟度文然後長跪誦所得禁文各三遍訖禮四方各再拜即成神驗，
刀子水盆不得用曾經酒肉五辛者。又一法 正月一日東方明星出時洗浴，
在清淨無人之處，白茅為藉置坐設案燒香火，并花水洗面目，正面東向並足立，
先舉左手呼青龍，次舉右手呼白虎，前行呼朱雀，後行呼玄武訖，
依前左手持刀次第思神師日符禁同法，更無別法也，若欲受符印者，
以帛若袋子盛挂著左手指句之，而擎水盆閉氣禹步，依法次第請有效也，。
七星受法   正月一日、三月三日、五月五日、七月七日、九月九日。
先以香湯洗浴，取東流水未經用瓦器盛之，以誦所得禁文一遍，
受人自洗浴於曠野無人之處，以淨草為坐，以瓦器盛水七盞，作七星形北向云，
謹啟七聖真君，弟子某乙願持禁法，禁斷邪惡鬼毒之氣，
救理人民伏願降真氣流布臣身，令臣所行符禁應聲除差，應手除愈，
次第飲前件水各少許餘洗手，
不得手捻不淨之物即有大驗（一云七佛法下又有一觀自存法今並不取）。
黃帝越禁受法 黃帝曰，凡受符禁者皆清淨齋潔百日，不得近死亡產乳房室，
三年之中三度，正月一日、三月三日、五月五日、七月七日、九月九日、
以夜眾星之下，置神座設案燒香，盆盛水臨刀北面叩齒捻三師目，
次第思神訖禹步三匝，長跪讀啟度文，又誦所得禁文各三遍神驗，
水盆不得用曾盛酒肉五辛者臨欲越時朱書帛素上，左手持之捻目陰誦之，
欲行禁時閉氣朱書帛素上，右手持之捻目陰誦之。

2=標題= 雜受禁法第三
正月一日日未出寅時、三月三日寅時、五月五日午時、七月七日丑時、
九月九日寅時（一云丑時）、正月受一年用、三月受一春用、五月受一夏用、
七月受一秋用、九月受一冬用。右年年常依此日受之法，
不得飲酒食肉五辛芸薹乳酪酥蜜，心如藥王藥上願救護一切眾生，不作艱難，
不求財物，但作此心下口即差，萬不失一，受法用前月日，先以清淨井花水沐浴，
上下衣服一切鮮淨清齋七日，至其日先以井花水澡浴漱口，燒香禮五方五帝各五拜訖，
正面向東燒香端立，淨器盛井花水置傍，誦所得禁文各二七遍訖，
口含水仰噀五方承取洗手面訖，向東方吸青氣想入口中七吸，次向南方吸赤氣，
次向西方吸白氣，次向北方吸黑氣，次吸中央黃氣，皆作七吸入腹想訖，
更禮五方各五拜訖，後作兩月持齋戒作得禁想，不得作一切諸惡行受訖即成禁法，
器物不得用曾經盛酒肉五辛者。受禁腫法   古塚北桑樹陰內有艾者，
五月五日平旦日未出時，從塚北向南步取五十四步，至艾作禹步北斗七星訖，
還閉氣將取艾棄拭手使汁入手中，七日勿洗手，
持齋過七日以外即成禁五十四步之中摽記使分明，一步七尺，登取艾時，面向西方，
願我此手一切癰腫，一切諸毒，乃至一切病手著即差，作法訖，還，勿反顧，
受時以五月四日作齋摽記，步數，亦四日使記，先從艾東置魁，
因北向為尾向北五十四步作摽記，五日旦從北向南步之作法了齋，至十一日上桑樹，
在塚北從地三尺於塚上生者佳，亦於四日在塚東宿，五日旦即作法禹步法，閉氣握固，
若治病時作想此手作熱鐵又想前人病如雪手著病即散，
又治病時常在病人生氣上若病人頭面上有浮腫，不得頓治使盡即傷人，
必當留少許明日更治，此去大業六年，
琅邪郡莒縣令梁闊送擅持山善寂道場靈法師所行，神驗不傳。受禁瘧法 候鷰初來時，
以紙一張，濃點筆於紙上，望鷰與點，鷰沒乃止，後若瘧病人來，
向云我患瘧即語我與你治，你但去陰押取一點，塞壁孔中即愈，
又法正月元日呼牛馬時火下將筆閉氣多書紙上作鬼字氣盡乃止，虐病欲發時，
押取一鬼字與吞之即差。受禁腫都禁法 正月元日東方動時，
以淨席一領於寂靜無人之地，以井花水沐浴漱口三遍，手持香炷禮五方五帝君，
願曰，弟子某甲今日受天神願救一切眾生苦，四方各禮三拜訖想，
東方青氣入口七咽，南方赤氣，西方白氣，北方黑氣，中央黃氣等各七咽訖，
向南東方閉氣誦各七遍，七日持齋戒曰天之所圓地之所方，受天神符可以長生，
二十八宿其色亭亭，五色變化與符合并，急急如律令，次曰，無根肉本生無留停，
大腫如山，小腫如粟登高山臨海水，旦起生，向暮死，急急如律令。須紫檀杷刀子，
以刀杷按腫上，其腫疼痛用前禁文，若不疼痛用此禁禁之，然此二禁皆是正禁腫文，
凡是惡腫皆用此二文，其大腫日別四五度，禁五日差，小者當日差。大總禁法   曰，
朝日不良，為物所傷，上告天公，下告地皇，地皇夫人，教我禁瘡，仙人持水，
玉女持漿，一唾止毒，二唾止瘡，三唾巳後，平復如常，天雷馬鳴瘡亦不驚，
天雷地動，瘡亦不恐，皮相連肉相當，不疼不痛不腫不膿，急急如律令，
用法以刀子一枚，先吸一口水捻鹽著口中和水噀病上，若小兒驚恐，當噀地上二三過，
駃唾病上，以口附近病上誦禁每一遍三唾，每七遍，一遍鹽水嗽口，三七遍成一禁也，
若不差，多加遍數，取差為限，若百遍不差者，此病大重，不可救也慎勿與治。
禁時氣病法   頭痛以刀隱痛處，唾禁如前緣，但有患疼痛處，皆用刀背隱而禁之，
若金瘡從高墮下，六畜狼虎毒蛇所傷，手足卒攣躄，凡百一切痛苦不如意處，
並用此法禁之，悉得除愈，不可具載，男女並得受持。論曰，此之雜法，
由禁師不能具美大法，所以須受輕法，易者約者，若受大法此亦不須。

2=標題= 禁法大例第四
論曰，用禁大例，誦禁文必不得出聲，令自耳聞聲，若聞之即禁法不行，行之無益，
慎之慎之，受禁之時，不得令人畜等一切見之見之即不成，受法時，刀及水盆，
皆不得曾經酒肉五辛用者。神仙經曰，對治禁萬病擊同類。逢水難土王擊之、
逢土難木王擊之、逢刀難陽精擊之、逢鬼難桃湯擊之逢虎難五常氣擊之，
萬病擊同類對治，
皆持刀持桃持火持鑑持水持繩持藥持符持戟持弓持箭持弩持食持坐持粉持意持神持想
持氣持畫持石持土持鹽持幡持脂持肉持血持麵 持金持玉持印，故其法皆禁擊之，
所須用禁之法，有請有告有祭，
有害（善神即飲食祭之住之惡鬼即之卻之）有殺有畏，
有愛有喜有惡有死有走有住有滅是故對治用時各各條列。仙經曰，用禁有六法，
一牙齒禁意存氣至牙齒，二營目禁，開一目閉一目，三意想禁，存意以去想諸疾以除，
四捻目禁，謂手上有一十五目，五氣道禁，謂吹呼呵噓嘻呬，六存神禁存諸神在，
以食醮祭之，感天靈氣至，又鳴天鼓叩齒是也。凡為人請療疾出門三步曰。
天殺黃黃，地殺正方，千鬼萬神，誰復敢藏飛步一及，百鬼滅亡，急急如律令。
若至主人家先當解穢，即作五龍水法，手持水曰。東方青龍含水來、
南方赤龍含水來、西方白龍含水來、北方黑龍含水來、中央黃龍含水來。
五方五龍吐水沒殺邪鬼，急急如律令訖叩齒三百遍。曰，
神水解天穢地穢生穢死穢人穢鬼穢身穢病人之穢，速除去之，立令清淨，急急如律令，
三噓三叱，以刀右攪三迴，以右足跟蹴地三下，含水四方噴之，及噴病人上，
盡令清潔，然後按法思神行禁，又存氣至牙齒令住閉一目，存意巳去即捻目，
然後用存七星在其頂上，存青龍白虎朱雀玄武來護身，存大神在其前後五星，
存之腹內，吐氣存如雲擊彼處令如徐行，行步法乾坤，如此行，
按即外邪不入五藏神明自通，仍皆須審之，萬不失一，
又法欲向病人家當須存想作白虎吐火，燒病人家屋舍皆令蕩盡，
又作龍舐病人身肉令盡，還作充滿悅懌，然後用氣急治之，欲擊物，
一一皆如是此令行禁神明萬物皆神效驗須精審之，若唾熱病，以冷氣吹之二七，
然後禁之，若唾冷病，以熱氣呵之二七然後禁之，三唾之後行禁，禁後三唾乃放之。
仙經曰，受符禁同法，先當脩身潔已安魂定魄，口勿妄言，潔齋百日，可致神仙，
避逆惡氣，除滅災祥，可以長生。

2=標題= 掌訣法第五
天師曰，若欲修之先持齋戒，一如正月法，斷口味，絕房室，
先取龍骨烏頭附子犀角各一兩，以水三斗煮取二斗，遍身澡浴，有餘者明日更洗手面，
訖，以盆盛水燒香，禹步三匝，口銜刀北面長跪，讀前啟度交訖，誦所得禁文各三遍，
一依正月戒忌，即成神驗。天師曰得吾法者上士昇仙，下士遷官，庶人得之益壽延年，
父子兄弟不得相傳，傳必賢人非賢勿傳，殃及子孫。
又受禁法   曰女口禽文一日誦七遍七日止。凡禁病大例，禁一切病，
先須口嚼楊枝，去口中穢氣訖，又嚼鹽乃唾之，若犯一切口味者，
即燒牛糞灰淋取汁飲漱服之，此除腹中諸穢，并作解穢符水法還得清淨，
此是掌訣解穢法也。凡游行人間有所犯穢者亦如之。凡欲行禁者，皆須先捻鬼目，
若與男禁捻左手目，若與女禁即捻右手目，一云男子行禁捻左手目，
女人行禁捻右手目，並逐四時王相，正面向月建正心定意閉氣，三捻目左營目順天道，
即成禁法用之神效左營目者開左目閉右目，右營目者開右目閉左目。
凡禁訖須解禁法   假令禁虎須存作師子捻虎目，若欲解之還存作虎。
一云男番捻右手虎目，女番捻左手虎目，若欲禁狗存作虎捻狗目，若欲解之還存作狗，
以此為例，觸類長之皆須倣此。
大指第一節是生人蛇虎頭若有惡人侵犯己身罵詈不止者，緩即捻之，急即閉氣押之，
左營目惡人即怒止也，若不止則押喉向官府門亦如之一百步外預作之乃入官，
官見不瞋欲禁虎蛇亦依此法，即虎蛇避人入草畏見人也。大指第二節是生人蛇虎喉，
若惡人罵詈不止與人爭者，閉氣捻之，急即押之左營目，令彼吃訥不能言也。
第二指第一節是蛇虎目，治蛇虎瘡，閉氣捻之己身及他人同，若見蛇虎便捻之，
急即嗔怒而押之。第二指第二節是鬼目，欲見鬼去鬼擊鬼皆捻之，
急則閉氣押之左營目，九氣則鬼神立至矣呼即去，吸即來，治病捻之。
第二指第三節是生人目，欲藏身翳巳與人爭，及在深山曠野皆須捻之，
以伏眾人之言，急則閉仔押之左營目，人不見己也。
第三指頭甲下是蜂蠍及百鳥飛蟲之目，若人被蜂蠍螫捻之，七左營目五氣則解之，
若不差，押蠍目及人天二道并捻掌心即差。第三指第一節是地獄治鬼目，
若欲禁諸神不令來去，閉目向王閉氣五十息捻之，急即左營目押之。
第三指第二節下是天獄目，欲禁鬼攝鬼卻鬼殺鬼，皆向王閉氣捻之，
急則押之左營目，若為鬼魅所著或惡夢魘押之。第三指第三節是鼠目，
一名天地獄治鬼目，若住鬼定鬼住神皆向王閉氣五十息，捻之左營目。
第四指次甲下是蚊子蚤蝨之目，欲除之閉氣捻之。第四指第二節是都監目，
一名神都目，都監者監領一切諸神，都管一切諸鬼，欲召鬼神問其意，
向王閉氣五十息捻之左營目，鬼神立至矣。第四指第三節是禁鬼目，一名蛇胎，
欲行考鬼令鬼住鬼問鬼，捻之閉氣，若入山澤畏逢蛇蟒，
當押蛇胎令不來見人及已逢亦押之，蛇口禁不得開。第五指頭是天心欲求天神，
向王閉氣押之，神自來奉賽大佳。第五指第一節是游師目。第五指第二節是天師目。
第三節是三師目，此皆是初學符禁法時，向王閉氣捻之九十息左營目，
啟請即有神驗。掌中一理是鬼道，欲誅符破壙斷鬼魍魎惡氣伐神樹，
皆向月建閉氣五十息，押之左營目神驗。凡欲敕符皆須捻斷鬼道，使鬼常敬之，
掌中一理一名鬼舍，亦名地軸，亦名左都監鬼道目，欲誅符破廟除社公社地，
或召諸鬼神，須有請問，及治病并欲解鬼皆押左都監鬼道目，鬼神立至，
若田野中浪宿押地軸，令鬼賊及神皆不敢近人，若入神屋止宿恐怕不安，
押鬼舍即不魘夢。掌中一理斜文名食地，食地上一文名天文，下一文名人道，
若入山澤畏逢虎狼，向王閉氣押手虎口中即不來，若巳逢亦押之令虎狼閉口不開。
第四指第一節名左金堂，若遠行求財押之萬倍。第三指第一節名玉堂，
欲求官覓職押之必遂意。第二指第一節亦名玉堂，欲求官押之。論曰，
此掌訣直用閉氣左營目捻之無文也，禁病則皆須禹步誦禁文捻而用之，
急則瞋而押之，緩則捻之，禁男用左手，禁女用右手，禁手之用勿失左右也。
凡禹步法，移步左右腳前後不同。凡欲作法必先取三光氣又禹步，
然後作法驗矣三光者日月星，禹步者，或三步七步九步不定，若欲受三光氣者，
極晴明日向日兩腳並立，先所願事隨意多少小之，然後取禹步三步也，所欲步時，
先舉頭看日光剩開口吸取日光明，即閉口塞氣至三步始得放氣也，三步者，
從立處兩過移兩腳始成一步，三步即是六過移腳也，向日光禹步時，
左腳先移右腳後移，若向月星二光禹步時，並右腳先移左腳在後也，但步數不同耳，
若向星禹步時，須滿九步也，九步者向日中三步，更足六步耳，三三步合九步也，
星者即是北斗七星也，星中最須慇懃所以須九步也，於日月中或用三步或所用七步也，
願及閉氣方法並如日中作也，受三光氣時，日必須明亮好晴日也，日是陽，
月與星是陰，又左是陽右是陰，是故受日氣時左腳先移，受月星氣時右腳先移也，
又向星禹步作九步時，既長久若一氣不得度，是以三步作一閉氣，
則九步即三過閉氣也願亦須三過願之，又須識北斗下三台星，
男識免獄厄女識免產厄，問曰，雖云兩過移兩腳成一步猶未可好，其狀云何，釋曰，
先兩腳正並立，先舉左腳進前往，次舉右腳就左腳處正齋並立，此猶未一步，
次第二又先舉左腳進往，次舉右腳就左腳住，方始成一步也，
如此六過雙移兩腳成三步，此是步法也。

2=標題= 禁鬼客忤氣第六
曰吾上太山府謁拜皇老君，交吾卻鬼，語我神方，上呼玉女，收攝不祥，登天左契，
佩戴印章，頭載華蓋，足躡魁剛，左呼六甲，右呼六丁，前皇神，後越章，神師誅罰，
不避豪強，先斬小鬼，後殺游光，何神敢住，何鬼敢當，一鬼不出，斬付魁剛，
急急如律令，（一云吾上太山道逢東王父吾殺鬼語我有神禁上帝王子捕收飛祥登天左
契佩戴印章頭戴華蓋足蹈天罡先殺小鬼後殺游光何神敢住何神敢當縛汝正身煮汝鑊湯
三日一治五日一量門丞收縛君上章吾含天地之氣讀殺鬼之方唾天自裂唾地自缺唾山
自崩唾水自竭唾癰自潰唾火自滅唾邪自走唾鬼自殺急急如律令）。
又吾為天師祭酒為天地所使，身佩乾靈之兵百千萬億在吾前後，羅列左右，何神敢住，
何鬼敢當，正神當住，邪鬼速去，急急律令，又六甲六乙邪鬼自出，
六丙六丁邪鬼入冥，六戊六己邪鬼自止，六庚六辛邪鬼自分，六壬六祭邪鬼自死，
急急如律令。又神師所唾，嚴如雪霜，唾殺百鬼不避豪強，當從十指自出，前出封侯，
後出斬頭，急急如律令，七遍之先水噴病人然後之欲殺鬼然後下刀，不差，
更看之手十指頭毛出，若病人時，當以單被籠病人頭，
更遣兩人捉被單兩頭以遮前，病人洗手莫拭合手胡跪然後之。

2=標題= 禁溫疫時行第七
禁時氣溫疫病法（一日十禁有防難為人施旡限也）。天封吾以德，地封吾以道，
吾奉天威取地武，吾遇石石爛，按癥癥散，左達右貫，貫骨達體，追病所在，
何邪敢進，進者斬死，北斗七星飲汝血，叱叱滅手下，急急如律令。
禁時氣法（亦禁水沐浴身體令淨法溫疫惡鬼）。九真行道，邪氣敢當，元氣洞達，
百邪消亡，伏羲女媧，五疽地主流入四肢，主作千病萬病，上氣虛寒，
皆以風邪鬼所為，急按急按，滅絕手下，急急如律令。
出病家門禁法（從病家門出去門三步啣禁閉氣左轉而去然後之曰）。一畫成湖，
再畫成海，斬汝黃奴老古頭，不得追吾天師祭酒之後，急急如律令，
便以左手畫背後地因去勿反顧。禁疫鬼文   吾上知天文下知地理，
天地夫人教吾禁名能禁疫鬼，汝從東來名曰狗，入人身中倚於心口，神師汝汝自走，
汝從南來名曰羊，入人身中倚於肝腸，神師汝汝自亡，汝從西來名曰雞，
入人身中倚於皮，神師汝汝自衰，汝從北來名曰蛇，入人身中倚於百，
神師汝汝自厄，科斗七枚在吾目前，口是天門不得枉開若唾東方甲乙木木折，
若唾南方丙丁火火滅，若唾西方庚辛金金缺，若唾北方壬癸水水竭，
若唾中央戊已土上裂，六甲六乙疫鬼自出，六丙六丁知鬼姓名，六戊六己疫鬼自死，
六庚六辛知鬼東西，六壬六癸疫鬼自死，六亥六戌百鬼速出，急急如律令。
禁時氣溫疫法 東方青溫吾肝中之氣，南方赤溫吾心中之氣，西方白溫吾肺中之氣，
北方黑溫吾腎中之氣，中央黃溫吾脾中之氣，五方五溫，悉在吾身中，
不得動作即歸在實，急急如律令。度惡世禁法   東方青帝甲乙君，南方赤帝丙丁君，
西方白帝庚辛君，北方黑帝壬癸君，中央黃帝戊已君，千乘萬騎護衛吾身，
前有萬石桃湯，後有萬隊將軍，主斬黃奴之鬼，欲行我者吾祭酒，父長甲母奇仲，
語我吾萬厄之中不近我急急如律令，（一日十念度惡世也。）
禁時氣卻疫法（一日十念萬惡不近人也）吾是天師祭酒，當為天師驅使，
頭戴日月北斗五星，吾有乾靈之兵十萬人，從吾左右前後，
吾有太上老君天地父母在吾身中，左手持節，右手持幢，何鬼不役，何神不走，
何邪不去，何鬼敢住，急急如律令。禁時氣溫疫法   吾頭戴朱雀，足履玄武，
左挾青龍右挾白虎，前有萬石鑊湯，後有虎賁猛士，天騶甲卒在吾前後，
黃奴之鬼去我萬里，急急如律令，又禁溫疫法（存青龍白虎朱雀玄武逐後禁之）。
咄汝黃奴老古知吾否，否初學道出於東方千城萬仞上紫宮，靈鋼百鍊之劍，利如鋒芒，
斬殺凶咎，梟截不祥，叱汝黃奴老古，先出有禮，後出斬你，叱叱急急如律令。
唾時行頭痛法 南越太公還故鄉，壬申之唾自有方，神師所唾，上白太一皇天使者，
督察不祥，威若山海，唾若雪霜，當吾者死值吾者亡，精魍魎自受其殃，
急急如律令。水逐鬼法   習習詳詳便生水光，直符使者，住立水傍，
真正補虛邪氣消亡，吾左手捉鬼，右手持鉞斧斬鬼死，急急如律令。
禁唾惡鬼法（禁住亦得）吾從狼毒山中來，飢食真珠，渴飲武都，戎鹽一把，
冷水一盂，口含五毒，常與唾居，但老君之唾，唾殺飛鳧，唾河則竭，唾木則折，
唾左徹右，唾表徹裏，銅牙鐵齒嚼鬼兩耳，速去千里，不得留止，急急如律令。
禁病粉大法（禁住亦得）粉在紙中為神粉舉手以摩體百鬼走出，
精魅魍魎應聲散走出天皇老教我唾粉，腹中跳跟，五藏安穩，錄保三氣，道保精神，
急急如律令。禁溫鬼法   天門亭張外都使，欲得九卿縛鬼士非子法住，左手持刀，
右手持斧，斫黃奴溫病之鬼，何不走去，前出封侯，後出斫頭，急急如律令。

2=標題= 禁瘧病第八
瘧鬼法   登高山望海水，水中有一龍三頭九尾，不食諸物，惟食瘧鬼，朝食三千，
暮食八百，食之不足，差使來索，符藥入五藏，瘧鬼須屏跡，不伏去者縛送與河伯，
急急如律令。
（一云登高山望海水天公下捕瘧鬼咄汝不疾去吾家有貴客子各破頭如東山軀如東澤不食
五榖但食百鬼朝食三千暮食八百一食未足摧促來索急急如律令）。
禁瘧病法連年不差治之即愈。
若治之須在淨處平地以手小指畫地作鬼字口中陰道病人生時年月日姓名，
以塼覆之勿令知之，至三七日不開永差如三七日內開其病還復發，
若治必須知發時逆前預治勿使患人知之大良，若丈夫左手畫之，
女人右手畫之陰為之勿使人知靜作大驗。
禁瘧病法   唾瘧鬼翁字園（一作周）母字欲，大兒嬴長矣，小兒如石，大女甑炊，
小女魯子因玉道將軍取，瘧鬼不得留停，速出速去不得停住，急急如律令。
禁瘧鬼法   南山一神字銅柱，出門入戶口有語，捉得瘧鬼大鑊煮。南山一神字長丘，
早起至門遶家遊，捉得瘧鬼斬卻頭。南山一神字辟邪，銅作髑髏，鐵頷車，斧鑿作齒，
金剛作牙，生吞瘧鬼三萬軍，北斗七星知汝姓字不得住家，急急如律令。
禁瘧鬼法   登高山望海水，使螳螂捕瘧鬼，朝時來暮時死，暮時來朝時死，
捕之不得與同罪，急急如律令。禁瘧鬼法   將狗上山下使入海中有一蟲，不食五榖，
只食瘧鬼，朝食三千，暮食八百，一食不足，下符更索速出速去，可得無殃，
急急如律令。禁瘧病法   日正中時正南立，取西北桃枝結項，兩手腳灰遶三匝，
中心立刀日，頭上戴九天，兩手把九弓，兩腳履九江，腹安四神皆出自然，吾生食天，
育養四神，上得精禁，能轉人身，蜈蚣蟒蛇，止殺汝身，并鬼子孫，急急如律令。
禁瘧鬼法   先取一平塼，令病人在無人處不得見人，大從月建向月破，以磚磨地令平，
以手按塼四角使不動還以手發塼立，在前可塼下書北斗，傍置三台，外盡孤虛，
直取旬孤虛，其北斗中畫作小鬼患人姓名年幾，置下在斗柄中，曰。
小么字某甲年若干，你從台入斗瘧鬼斷後，若患人時，頭上先下若非患人時，
頭下先下若無逆順，平下塼訖，若患人日一發以手二七下打塼，若隔日發三七下打塼，
三日一發以上四七下打塼訖，取塼傍土擁塼，
即復左手取一把土散塼上而去慎勿反顧大驗。又以故筆畫六尺方中，畫作北斗，
形皆以北斗，相應其魁衡必令開門，以身左行向斗魁閉氣並足俱前而立曰。
小鬼吾今出天門，入地戶不得從我去住，出建上之門，急去不得反顧，即差，
三七日不發，與人治患還得此患必用此治欲令患人還發，二七日內發之法。
還取患人發以足，蹴導曰。小鬼爾從斗入台，瘧疾還迴，即發。
禁瘧鬼法   書桃枝一尺，欲發即用，噀病人面誦文二七遍，繫著頭底，天姓張，
地姓皇，星月字長，日字紫光，南山有地，地中有蟲赤頭黃尾，不食五榖，只食瘧鬼，
朝食三千，暮食八百，少一不足，下符請索語你速去，即得無殃，汝若不去，
縳送魁剛，急急如律令。

2=標題= 禁瘡腫第九
曰先奄腫上閉右目左目營之三匝，然後唾之，三乘車，四獄吏載癰神，棄都市，
登高山，臨海水，呂河伯，捕癰鬼大腫如斗，小腫如粟，吾唾一腫，百腄屏跡，
唾汝二七，毒自出急急如律令。禁唾癰法   禁唾一遍一度刀割，
（一二三四五六七）背陰向陽吾朝晨行女媧相逢，教我唾癰，從甲至乙癰疽速出，
從乙至丁癰疽不生，從丁至癸癰疽皆死，青癰赤癰白癰黑癰黃癰血疽肉疽兄弟八人，
吾皆知汝姓名，徒忍割汝，汝須急去，急急如律令。
禁癰腫法（正面向東以手把刀按其邊令匝以墨點頭重重圍訖然後急唾之即愈）。
日出東方，乍赤乍黃，牽牛織女，教我唾方，若是癰應鉀空，若是痤應鉀碎，
若是癤應鉀滅，若是腫應鉀壟，不疼不痛，速去速去，急急如律令。
又法取東壁土三丸，向井東置一丸，三曰赫赫洞洞，日出東方，上有崑崙之山，
下有清泠之泉，某甲患某處上有發癰，土入井中，天公當爛，石癰當散，七星北斗光，
織女教我方唾，汝急出不得留藏，急急如律令，
（又噓三七遍置土井中三九三禁三噓之也）。禁五毒法（禁蛇亦得）。吸東方青毒，
南方赤毒，西方白毒，北方黑毒，中央黃毒，天毒地毒水毒火毒霧毒塵毒死生毒，
百毒之精，知汝姓名，天毒上昇，地毒下藏百毒止息，五毒滅亡，惡毒須出，
毒腦破毒腹出毒腸止，不止不已，拘汝牙折汝齒，吸吸叱叱，急急如律令。
禁腫法（三七遍）。骨肉皮膚，血氣空虛，遠入江海，急去無留，大腫如山，
小腫如粟，唾一腫，千腫滅，急急如律令，（滅一作死）。
禁腫法（七重右迴一氣朱書皆以右手封之指七過周於五指右手持禁如法）。
封山山沒，封石石爛，封湖湖決，封火火滅，上白東玉公西王母教我神方，
白刃封汝，大腫如山，小腫如米，封一腫，萬腫死，急急如律令，先以手按之，
久令痛，次以金刀按之四邊令散，以氣七呵令熱，然後急氣，七吹令冷，陰陽氣定，
然後卻唾之。
禁天下大腫法（別室中以木屐相背令以繩繫定上安一榍一禁一打榍令沒以三七遍）。
東方青帝攝青精之毒氣，南方赤帝攝赤精之毒氣，西方白帝攝白精之毒氣，
北方黑帝攝黑精之毒氣，
中央黃帝攝黃精之毒氣五方毒氣并及五精內吾腹中天下最尊者，莫大於五帝，
夫下最神者，莫及於五精，天下大惡者，莫過於五毒，吾舍五帝五精五毒，與禁共居，
其聲如雷，禁如風霜經口即死，逢禁即亡，吾禁東方木木折，禁南方火火滅，
禁西方金金缺，禁北方水水竭，吾上禁飛鳥落，下禁井泉枯竭，吾禁一腫百腫滅，
吾禁盤石開，深澗契，天架摧，地柱折，曉停光，夜星滅，
冬變雨夏積雪冷腫熱腫速消滅，急急如律令。禁水腫方   曰天陽在上，人陽在中，
陰陽在地水從下流唾腫消化，急急如律令，太白仙人禁腫法先向王方三噓三吹，
以刀約之以手握之訖然後三噀之禁曰，日山東方雷起西南，蝦白兔，食月中心，
營月帶日，無所不通，大腫如山，小腫如珠，吾唾一腫，百腫自除，急急如律令。
又法一二三四五六七百腫皆疾出，急急如律令。又法日出東方如懸鼓，似白虎，
吾能唾腫散，唾毒爛，急急如律令。又法東方青帝禁駕青毒，南方赤帝禁駕赤毒，
西方白帝禁駕白毒，北方黑帝禁駕黑毒，中央黃帝禁駕黃毒，吾有苦口，唾十瘥九，
急急如律令。禁一切腫法   曰，吾口如天雷，唾山崩，唾木折，唾金缺，唾水竭，
唾火滅，唾鬼殺，唾腫滅，池中大魚化為，雷起西南不聞其音，大腫如山，
小腫如氣，浮遊如米，吾唾一腫百腫皆死，急急如律令。又法曰生在木閒，
那得來人間，石鹽一撮清水一斗，故來治腫南山石羊，其角如芒，左角觝腫右角決腫，
東海大鳥，飛來食腫，左翼掠腫，右翼裂腫，不疼不痛，不壞不膿，急急如律令。
禁癰腫法   先叩齒三七遍，急噀左營目即唾，曰，雷起地中，一聽其音月生東盛，
蟾蜍白兔，食月中心，榮衛不通結成癰，大腫如山，小腫如粟，
唾一腫百腫散死急急如律令。
又法日出東方赫赫煌煌威威容容天門亭長來捕癰腫山多石海多龍，
天門亭長來捕摩得便斬殺莫聞羅，一唾當心，再唾都愈急急如律令。
禁丁瘡法（一云初得之時逆以蔡即除愈當三七遍唾之訖）。
曰日出東方乍赤乍黃天上織女教我唾方，丁公丁母，元出南方，丁公死，丁母亡，
北斗真氣能治丁瘡吾口如天門，不可枉張，唾山崩唾石裂唾金缺，
唾火滅唾水竭急急如律令。禁丁瘡法   用水一置棗樹南令搏樹，以刀子一枚安上，
刀向樹三指漫撮臨著刀刃上胡跪曰，上啟伏奴將軍伏奴將軍能治丁瘡，
今是某年月日姓字某甲年若干患某處生丁瘡，或是浮漚丁，或是麻子丁，或是雄丁，
或是雌丁，或是羊角丁，或是蛇眼丁，或是爛丁，或是三十六丁，
或是驅失瘡或是水洗瘡或是刀鐮鎗三頭著體於人不量清淨七寸棗樹下之水洗之伏藏
急急如律令。禁丁瘡法（先閉氣三遍叩齒三十六通閉氣禁之一一七遍即差）。
東海大神三女郎療丁有神方，以藥塗此瘡必使丁公死，丁母亡，丁男丁女自受殃，
星滅即愈大吉良，過時不去拔送北方急急如律令，
（一云東海大神三女郎三萬細簸去糠三稱行埵炎丁瘡云云）。

2=標題= 禁喉痺第十
吸喉痺父喉痺母喉痺婦喉痺，孫天生汝時緣上百草露，誰使汝著人喉裏拘汝牙，
折汝齒，破汝頭，破汝脅神不得動不得留停北斗知汝名吸吸急急如律令。
又法   吸日出陽，陽吸為喉痺腫毒所傷，莫癰莫痛，吸吸愈急急如律令。
禁牙齒法   用桃板長一尺二寸，
正面南向閉氣書曰某州某縣鄉里女某甲年若干患口中左右若干齒痛，
三讀訖埋三路頭以石子蓋之，勿反顧，南山有一蟲名赤松子不食五榖，
但食口中齒埋汝三路頭塞汝用石子埋汝著樹東，千年萬歲不得起，急急如律令。
又禁牙齒法 用一枚杖長三握復取兩指團艾三炷，
灸杖頭止柱牙上曰登高山海水中有一蟲黃頭赤尾不食五榖專食牙齒，
吾欲治之握兩指神灸三壯蟲死矣，急急如律令。禁哽法 南山大虎北山狐狸，
江中大獺海中鸕某甲得哽共來吞除，急急如律令。又禁哽法   四海蕩蕩滑如苔上，
五虎四獺三鸕共來食，哽速消除，橫者即入順者即出，急急如津令。
禁目痛法（以呵之三七遍然後禁之）。日出東方赤如紫陽兒子目痛，父母心傷，
吾口一唾，明見四方，百藥千治不如吾湯，若唾唾汝汝眼毒消亡，急急如律令。
禁目痛法   神師所唾自有方日出東方右陰左陽，瞳子生肉瞻視無光，吾能誅罰，
不避鑊湯唾目二遍還復故常，大吉神師，西岳靈方，急急如律令。

2=標題= 禁產運第十一
取蒜七瓣正月一日正面向東，令婦人念之一遍，夫亦誦一遍，次第丈夫吞蒜一瓣，
吞麻子七枚便止丈夫正面向東行，誦滿七遍，不得見穢惡，受持之法不用見尸喪，
見即無驗吾躡天剛遊九州，
聞汝產難故來求斬殺不祥眾喜投母子長生相見面不得久停留，急急如律令。
唾運鬼法（丈夫婦人口中受取婦人從男夫口中受取）。天無梁地無柱，
五騎三龍便九虎押運鬼汝身長少許，或在人心肝或在人心肺，或在人心膂，
吾受東海王禁故來追捉汝，急急如律令。禁運鬼法   先禹步三匝，左手持刀右手持水，
努目急氣，然後禁之噴之曰唾，東方青運鬼字青姖年七十，南方赤運鬼字赤姖年六十，
西方白運鬼字白姖年五十，北方黑運鬼字黑姖年四十，中央黃運鬼字黃姖年三十，
唾天皇地皇六律九章，是公運子之鬼未嫁之女，頭亂如筐，腹脹如莒，剋害忠良，
唾汝急出，不得留藏，汝若不去，吾遣張丞伯捉汝縛送鑊湯，
急急如律令（一云運子之鬼未嫁之女頭亂如筐腹脹如莒但行人間不見運女唾之還本主速
出速出更不見汝張丞伯王問驅殺運鬼數萬千速斷因緣東唾旡辜惡見運鬼來相呼南唾旡
極惡見運鬼來相逼唾三寸刀二寸刃先治反支卻治運唾太山東門一把葦舉高十丈治運鬼
初來如辟蜂不著餘處當眉聚一杯水唾運去須臾不去當自死急急如律令。）
禁產難方   先禁水一杯與服之，乃禁曰，天有陰陽，地有五行，星辰列布，日月精明，
四時變化，不失其常骨肉已成，四體已強，毛髮已就，今是生時，生遲何望，
河伯在門，司命在庭，日月已滿，何不早生，若男若女，司命須汝促出無遲，
并持胞衣，急急如律令。
千金翼方卷第二十九







1=標題= 千金翼方卷第三十
禁經下

2=標題= 禁金瘡第十二
禁金瘡法
曰吾被百箭療無一瘡一人挽弓，萬人驚張一箭破於千陣此禁亦是難當急急如律令。
又法正月一日日未出時取四壁下土和酒井華水向東三拜云，
言受神禁願大神如是四方各禮訖，
口含酒水四方悉噀至日中還復如此七日之中鮮潔齋戒，不得惡言出口，
禁金瘡即定法元閉氣，噓三遍呵氣七遍唾之曰。
日出東方惠惠皇皇上告天公下告地皇地皇夫人教我禁瘡吾行步不良與刀相逢斷皮續皮
斷肉續肉，斷筋續筋，斷骨斷骨，皮皮相著肉肉相當，筋筋相連，
骨骨相承今會百藥不如神師，一唾止痛再唾愈瘡北斗七星教我禁瘡，南斗六星，
使瘡不疼不痛不風不膿，北斗三台轉星證來，急急如律令。唾瘡法 日出東方育育陽陽，
上白天公，下白地王，地王有女，教我唾瘡，皮皮相養，
肉肉相當令瘡不疼不痛不風不膿，連筋續骨肌生肉實，
急急如律令用王氣唾瘡良便有驗神吉。禁血不止法（三七遍）。
日出東方乍赤黃南斗主瘡北斗主血，一唾斷血，再唾愈瘡，青衣怒士，
卻血千里急急如律令。
禁瘡斷血法   某甲不良某甲不慎為刀箭木石所傷上告天公下告地皇，
地皇夫人教我禁瘡一唾止血再唾合瘡兩皮相連，
兩骨相當新瘡莫痛故瘡莫膿急急如律令。禁金瘡法
吾是天師之子為師之所使執天有綱執地有紀一百二十禁吾以受之，
吾禁此瘡金血須止，吾與天地同體令瘡合急急如律令。
唾百種瘡法   神師所唾口為雷門，唾為霹靂雷公主陰，霹靂主陽，殘賊結氣，
唾下消亡，急急如律令。禁唾惡瘡毒法   先閉氣三通神師受告大道最良，曰。
百藥之長，不如吾之膏唾，吾仰天唾殺飛鳥，唾南山之木木為之折，
唾北山之石石為之裂，唾北方之水水為之竭唾百蟲之毒毒自消滅，
唾百瘡之毒生肌斷血連筋續骨，肌生肉實，扁鵲盧醫教我禁方三唾何瘡不愈，
何毒不去，天音神師今在汝處急急如律令。
禁水洗瘡法   先左營目三周開目視瘡中閉氣一息欲止，然後禁之無弱無強為某所傷，
清血無流，濁血無往，一青一黃，一柔一剛，皮皮相值，相當，南方止血，
北方止瘡，東流海水，寒熱如湯，朝令淹露，暮令復故，醫王扁鵲，藥術有神，
還喪車，起死人，不膿不痛，知道為真，知水為神，急急如律令。
禁漆著人法   添翼丹盈，添翼丹盈，丹為兄漆為弟，汝不漆杯以盂，乃漆人肌膚，
刀來割汝斧來伐汝，汝不疾去，鹹鹽苦醋唾殺汝，急急如律令。禁漆著人法（三七遍）。
一云燒故漆器當著漆急唾之，
赤非非漆賢丈夫著車移丙丁使者收攝之不得著人體不得著人皮急急如律令。
（一云妄移移漆賢丈夫著車樂以盂何由得著人皮膚保辜保辜收攝漆賢丈夫急急如律令。）禁火燭瘡法
浮陽浮陽火燒東壁東壁窮爛上付河伯還付壬癸，火精毒滅，入地千里，急急如律令。

2=標題= 禁蠱毒第十三
呢蠱毒文
毒父龍盤推，毒母龍盤脂，毒孫無度，毒子龍盤牙，若是蛆蛛蜣蜋，還汝本鄉，
蝦蛇蜥，還汝槽櫪，今日甲乙，蠱毒須出，今日甲寅蠱毒不神，今日丙丁，蠱毒不行，
今日丙午，還著本主，雖然不死，腰脊僂拒，急急如律令。
禁蠱毒法   取一赤雄雞淳色者，左手持雞右手持刀，來至病人戶前，去屋溜三步，
便三聲門尉戶丞，某甲病蠱，當令速出急急如律令，以雞頭柱病人口中，三遍畢，
以苦酒二合，剌雞冠上血內苦酒中，便與病人服之愈。魘蠱及解法   天無梁，
地無柱，魘蠱我者還著本主，一更魘蠱不能行，一午魘蠱不能語，太山昂昂逐殺魅光，
魅翁死，魅母亡，魘蠱大小，驅將入鑊湯，急急如律令。又曰食鬼將軍摩牙利齒，
不食餘味，止食魅鬼，魅鬼九千九萬戶，少一不足下符來取，魅鬼速還本主，
不歸本主，反縳送與，急急如律令。又有將軍字屈丘牙形帶持梵錍，
出門入戶遠地遊，捉得魅鬼便斫頭又有一神字窮奇頭如破筐髮強相，口如羅被惡神祇，
不食五榖食魅皮朝食一千，暮食九百，一口不足，使來便索，急急如律令。
禁五蠱（時氣悉用此）。九真斗光道氣并行，大寒小熱，當從內出，最巨，夷憂除烈，
水火之光宅中凶殃大神丈人入某身形恍惚無常，大道正教真道常行邪氣急滅手下，
急急如律令。又法曰   東方青帝魘人鬼，南方赤帝魘人鬼，西方白帝魘人鬼，
北方黑帝魘人鬼，中央黃帝魘人鬼，魘公字阿強，魘母字阿防，
有人魘我者還令著本鄉，誦魘二七鬼走出，
誦魘三九魘鬼還向本主走若當不走吾語北斗，急急如律令。

2=標題= 禁遁注第十四
禁注法
吾從天南來至北，食鹽三斛，飲水萬千，經江量海，手捉丘山，口含百毒，心懷蚰蜒，
唾天須轉，唾地陷穿，唾石碎裂，唾火滅煙，唾鬼即死，唾水竭淵，東方之注自名醫，
入人體中注心根，神師注注滅門，南方之注自名青，入人體中注百，
神師注注即易，西方之注自名搖，入人體中注脊腰神師注注即消，
北方之注自名雌入人體中注心脾，神師注注即移，中央之注自名雉，
入人體中注十指，神師注注即死，四方之注盡巳亡，惟我五藏永安強，急急如律令。
禁注出血法（三七遍急噀之）。東方之注自名芊入人體中主腹腸，神師注注即亡，
南方之注自名狗，入人體中主心口，神師注注即走，西方之注自名雞，
入人體中主心臍，神師注注即迷，北方之注自名魚，入人體中主六府，
神師注注即無，中央之注自名雉，入人體中主心裏，神師注注自死。
謹告病人身中諸注殃若在心腹及，或在四肢并中央。謹告四方諸關節急送血殃，
三焦關元，下部膀胱，若有若無，不出者亡，速去百年毒，神符欲居汝處，
急急如律令。又法   注父張，注母楊，注兄靖，注弟強，注姊姖，注妹姜，知汝姓字，
得汝宮商，何不遠去，住何所望，前出封侯，後出斫頭，前出與賞後出與杖，
汝今不去住何所望，急急如律令。又禁注法   東方青帝食青色之注、
南方赤氣食赤色之注、西方白帝食白色之注、北方黑帝食黑色之注、
中央黃帝食黃色之注、五帝之神食十二注北斗七，星食一百二十注，或食土公注，
或食土母注，或食土子注，或食土婦注，或食土孫注，或食土孫婦注，或食生人注，
或食死人注，或食飛尸遁注，大注消小注滅，急急如律令。又禁注法（三七遍）。
東方青注  南方赤注  西方白注  北方黑注，中央黃注，五方五注，
何不速去雷公霹靂欲居汝處吾唾山山崩唾石石裂，唾火火滅，唾水水竭，吾唾五毒，
逐口消滅，急急如律令。注文   吾是太山之子，今為太山所使，口如天門，
不可柱張，唾如毒藥，氣如秋霜，當吾者死，值吾者亡，五注之鬼，速出速去，
不得留藏，急急如律令，此當晨朝日初出時，遣病人淨洗手面，
向東方至心禮太山訖，更以水洗手至心合掌正西立，師當在東，正當病人，面向南立，
以此之七遍便愈，若不愈者，明晨更如是之，不過三朝，無不愈者。
禁唾飛尸入腹急切痛法   請天上飛龍窮奇白虎，眼如明星，腹如建鼓，齊功叩齒，
主食惡鬼，入食飛尸，出食殃魅，人生於天，吞氣受道，身形之中，非汝所處，
形中五部各有所主，肝為青龍，肺為白虎，心為朱雀，腎為玄武脾為中府，
主御四方上有真人赤城童子，下有咸池青腰玉女，各守部界，不得留住方名道人，
教來治汝，頭則法天身法北斗，手為魁剛，口為金斧，主授六甲，直神輔汝，
何鬼不出，何尸不走，急急如律令。按摩卒中注忤魍魎法   配陰十三，陽十五，
二十八隨手上下，一一通，知汝有苦，男祥女祥，客死不葬，骸骨消散，
流離道傍，驚恐馳走責人酒漿，南山有一人名窮奇，不食五榖，但食鬼皮，朝食鬼父，
暮食鬼母，食正欲壯，復索鬼子，急急如律令。

2=標題= 禁邪病第十五
凡鬼邪著人，或啼或哭，或嗔或笑，或歌或詠，稱先亡姓字，令人癲狂，有此狀者，
名曰鬼邪，唯須伏鬼，遣之乃差，治之法正發時，使兩人捻左手鬼門鬼市，
兩人捻右手如左手法，
鬼門者掌中心是鬼市者腕後厭處是伸五指努手力則厭處是腕後者大指根兩筋中間是，
一捻之後，不得蹔動，動鬼出去，不得伏鬼，又不得太急，若太急則捻人力盡，
力盡即手動手動即鬼出，亦不得太緩，若太緩復不能制鬼，惟須以意消息令緩急得所，
復使兩人投子剌兩肩井中，緩急如鬼門鬼市法，以鬼伏為限，若不伏，稍稍急剌，
若鬼伏即稍輕剌之，若病人是丈夫肥壯者，則急剌之，量人之強弱消息以意，
若尖利以布物裹之，勿令人傷，亦須誦，必臣伏如狀貌中有似伏狀不復相罵，
下情求首叩頭求去，遣一人捉師自問鬼之姓名，住何州縣鄉里，年幾貫屬，
伴侶幾人，又問來意有所須為何事來，一依病人口筆寫之，若其臣伏，叩頭求去，
不敢更住者，且停剌肩井等，依其所須備覓發遣之，須食與食須金銀車馬，
即釆畫人馬像，金銀綵帛，隨其形貌悉盡作之絹帛以白紙作，
金以梔子染之若是遠來之鬼須給過所者亦即給之，即日早發遣，或待後發遣亦得，
送鬼之時，須桃符一板，長七寸闊三指，綜綖一條長七寸，以朱書板，
上著年號月朔日子，鬼之鄉里姓名年幾，從人頭數，告五道大神，河伯將軍，
上件鬼某甲等，在我家中作如此罪過，捉獲正身，所索之物，並巳具給發，遣速出去，
不得久停不得久住，急急如律令。炬火禁邪法（去百鬼斷萬邪）。粉火治邪，
亦可以按摩病人，若欲斷邪鬼，以粉火，以一炬火，著戶外，令病人住外，
又師捉一拒火，作禹步燒粉，令病人越火入戶還，以向者一炬送大門外道上，
去門百步棄之，勿反顧，師取一盆水，著病人戶限內，以大刀橫上，
亦可然燈置病人屋內，令晝夜不滅，至病差，師捉火拒燎病人身上隨多少治病，曰。
粉良天火赫赫，天火奕奕，千邪萬惡，見火者避急急如律令。
水噴病人法   先取淨水一器，三吸氣閉目存鬼神怒五氣擊之，曰。
持清持濁持正持水所為物，無不消化，怒石石裂怒木木折邪不干正，危不入身，
大道流行，攝錄邪精，神柢所怒玉石皆化，何病不愈何災不斷，速出速出，
急急如律令。水治百病法   先取淨水以器盛之，十曰。太一之水祖且良，
舉水向口續神光，大腸通膀胱，蕩滌五藏入胞囊，脾腎太倉耳目皆明，百病除差，
邪精消亡，急急如律令（喫之遍身然後用之）。

2=標題= 禁惡獸虎狼第十六
夫草野山林行見惡蟲，但閉右目，以左目營之三匝，鬼神見之伏而頭脅著地也。
禁虎入山法   吾登行五嶽，前置辟邪六駮，後從麒麟師子，揚聲哮吼，
野獸猛虎聞吾來聲，伏地不語，若不避吾，檄蟲殺汝，急急如律令。
禁虎法   天一太一李耳伯陽，教我行符，厭伏虎狼，垂頭塞耳，伏匿道傍，
藏身縮氣疾走千里，舅氏之子，不得中傷，急急如律令。

2=標題= 禁蛇毒第十七
三月三日夜向北燒香閉氣誦滿三七遍，曰。日出東方，赫赫煌煌，報你蛇蟲，
遠逃深藏，你若不藏，鸛鵲步剛，食你蛇頭，吞汝入腸，大蛇死，小蛇亡，
急急如律令。禁蛇法   押蛇頭曰寅加卯寅加卯三遍即愈，若欲發蛇毒，
押蛇尾到誦之卯加寅卯加寅蛇毒即發劇，一注螫右相押左手，自餘皆同，
又法庚寅卯，庚寅卯三遍即愈，若欲令發云，卯寅庚，卯寅庚即發，又法辰生巳，
辰生巳，蛇毒即止，三遍即愈，欲令發者云，巳生辰，巳生辰即發。
禁蛇法   一名蛇，二名蟾，三名蝮，居近野澤，南山腹蛇，公青蛇，
母黑蛇公字麒麟蛇，
母字接肋犀牛角麝香牙鸛鵲觜野豬牙啄蛇腹腹熟啄蛇頭頭爛蜈蚣頭鴆鳥羽飛走鳴喚，
何不急攝汝毒，還汝本鄉江南畔，急急如律令。禁蛇斂毒法   暉暉堂堂，日沒亭光，
姿擢之節，唾蛇萬方，蛇公字蚰蜒，蛇母字彌勒，汝從江南來，江北言汝何失準則，
汝當速斂毒，若不收毒吾有鴆鳥舌，野豬牙蜈蚣頭何沙，吾集要藥破汝，速出速出，
斂毒還家，急急如律令。一法   器朱書此符，左手把之閉氣唾禁，捻目向王為之，吾，
一唾開天門，再唾諸黃泉天下有惡毒，皆來歸吾前，吾今捉你，
一唾得千千急急如律令。山鵲蛇、山蚱、山青蛇、澤青蛇、馬蛇、
蛟黑似蜥蜴右六種螫人不死令人殘病，曰。吾有一切之禁，山海傾崩，九種惡毒，
元出南廂，令渡江北，專欲相傷，吾受百神之禁，惡毒元出南邊，今來江北，
截路傷人吾一禁在後，你速攝毒受命千年，急急如律令。白朔蛇、蒿脊蛇、赤蛇、
黃蛇、水蛇、青蛇右六種嚙人不傷直禁即差。子蛇、尺八蛇、土蝎蛇、沙蝨、毒到蛇、
白蜴蛇、罔蛇、蟒蛇右八種蛇人著者須藥治，曰。道邊一木百尺無枝鳳凰觜如絲，
速去速去吾不知，急急如律令。

2=標題= 禁蠍蜂第十八
禁法（捻蛇目閉氣向王為之）。蠕神祇，八節九枝，兄字大節，弟字蠍兒，
公字腐屋章，母字爛蒿枝，但自攝斂汝毒不出去何為，急急如律令。
蠍法   蹀蹀移移，八節九枝，公字腐草，母字蒿枝，緣他籬落，螫他婦兒，
何不收毒，欲住何為，山雞戴勝，食汝四肢，頭破尾折，伏地莫移，急急如律令。
（一云山雞頭戴勝角拉爾腰斷不得動尾云云）。又曰蠍蟲毒止，速收你尾，河伯將軍，
鐵鉗銅指押你腰斷不得動尾，急急如律令。禁毒蠍螫人法   先二日齋戒正朝，
一日日未出時，淨澡浴洗手，北堂東頭下，誦之三七遍，曰。天有八節地有九枝，
一非草木，二非蒿枝，上他上，傷他婦兒速去速去戴勝來追不痛不疼，不腫不膿，
急急如律令。禁蜂毒（捻峰目左營目閉氣向王為之）。東方青毒還東方、
南方赤毒還南方、西方白毒還西方、北方黑毒還北方、中央黃毒還中央。
黃蜂颺颺，黑蜂奕奕，王有小女，嫁與河伯吾有銅掌鐵指，押汝便死，汝是小蟲，
何不速去毒陰，吾曰大鳥敷翅，三千八萬里不得張口，汝應是死，急急如律令。
禁蜂毒法（捻蜂目左營目向王閉氣為之）。兄弟三人走出野，大兄名蝮南山上下，
中兄名蛇走田野，小弟名蜂看屋梁，堅如瓦，熱如火，二七唾，毒當墮，急急如律令。
禁惡蚝螫人毒法   蛆似蜂著山藂蚝似蝺著山腹，老蚝蚑緣木枝兄弟五人吾都知，
攝汝五毒莫令移，汝不攝毒滅汝族，急急如律令。
禁惡蚝文（一云狐尿剌傷人腫當急閉氣治唾之即愈一七不愈三七遍）。
日出東方，乍赤乍黃，瓜熟離蔓，椹熟離桑，東方嚙人狗西家好婦娘，此小蟲雄，
狐毒死雌狐毒亡，急急如律令。

2=標題= 禁狗鼠第十九
曰  日出東方何堂堂，狗不名狗名大黃，皇帝遣汝時，令嚙猴與鼠，不令汝嚙人傷，
若人傷白虎入汝腸，急急如律令。
（一云不令汝嚙人傷爛汝齒腐汝牙自不去虎敢汝云云）。禁狗毒法   犬牙狗齒，
天父李子，教我唾汝，毒出乃止。皇帝之神食汝腦髓，白虎之精食汝之形，
唾汝二七狗毒便出，急急如律令。（以氣噓呵之捻狗日左營目向王為之）。
禁狗令不咬人法（捻狗目向王閉氣七息七禁之令不咬人）。吾口如天門，不可狂張，
舌如拔，唾如秋霜，北斗照耀，列宿天蒼，畢集聲氣，正其發陽，牽牛持形，
織女侍傍，此之小狗之滅亡，天狗地狗，何反不走，欲傷我者，牙折口啞，
急急如律令。（一法下文不同今不取）。又法   取西廂屋簷下土擣末絹羅之，
和大苦酒漬作團如雞子，於瘡上摩之，曰。東方木為折、南方火為滅、西方金為鈌、
北方木為竭、中央土為絕、吾太上府逢西王母，教我禁毒，語我神方，
東句枝西句枝庶民狂狗，咬我天公兒急出急出，汝若不出，莫使我怒，
吾能唾山崩唾石裂，唾火滅，唾海竭，速出速出，急急如律令，如此三擘泥中，
見隨狗毛色有驗。又取中黃土與水和作泥丸如雞子大，摩瘡上，隨犬毛色毒隨而出，
擘破泥丸明視之，瘡痛，則又以一盆水寫屋上，以器盛取以洗瘡，餘水破落地，
則和為泥封瘡上，擘中必見犬毛色，瘡不疾痛也。禁狗文 曰汝是小犬惡獸之餘，
為物有幸，得與人居，汝命如泥，土精空虛，吾以西方白虎咬汝頭，汝毒急收，
急急如律令。凡向人家先以腳踏門右，曰。主人某甲家，門丞戶尉，籬落諸神，
主人有狗，黃白不分，師來莫驚，師去莫瞋，急急如律令。
禁狗不吠人法 黃狗子養你遣防賊捕鼠，你何以嚙他東家童男，西家童女，
吾請黃帝君震宮社土付與南山黃斑北山黑虎左腳踏汝頭，右腳踏汝肚，
向暮必來咬殺食汝狼在汝前虎在汝後三家井底黃土塞汝口，吾禁你四腳踡不得走，
右擲不得左擲搦草，吾來上，汝亦莫驚，吾出十里汝亦莫起，急急如律令。
禁鼠令出法   桃枝一枚茅草索一條，曰。天皇地皇，卯酉相當，天皇教我壓鼠，
群侶聚集一處，地皇教我壓鼠，群侶聚集一處，速出速出，莫畏貓犬，莫畏咀，
汝是貓之讎，又非猛獸之侶，東無明，南無明，西無明，北無明，教我壓鼠失魂精，
群陽相將南（一作西）目失明，呼喚盡集在於中庭急急如律令，作此法時，
於室中淨掃地，穴前遍掃之，桃枝以茅草索結杖中腹以三箇穴立呼之矣。
初越集鼠法   初越時以香湯浴身，灑室中及庭前地訖，用三盆三家漿粉，
以刀子橫著盆上，以灰匝之，以筆一管，去盆三尺著地，所有穴前皆安，灰廣一尺，
上作子字，一云穴上紫字，乃曰。北斗三台，招搖所錄，天李自形，
必歸所屬寄食附人，穿穴我屋，胡為楊時，飯食欲熟急鼠王，召集眷屬，
大鼠小鼠并須來食，側立單行，洗洫心垢，伏罪勿走，汝父小奚，汝母幽方，
汝兄阿特，汝弟阿當，汝妹僕姜，室家相將歸化坐傍固告汝莫以舊為常，
急急如律令。又去鼠法   鼠必栗坑，牛必栗，蛾蛾必栗，犯犯必栗，
名必栗三喚神來赴。欲辟之法悉在華上，勿得東西。解放鼠法   日東向曠二里，
西向曠二里，辟方八里，此廣闊耐停止，雞零星牽至廳雞零祿牽至獄，汝等此中行，
勿得與人相牽觸，當斷汝手足，急急如律令。禁鼠耗并食蠶法   曰天生萬蟲，
鼠最不良，食人五榖，啖人蠶桑，腹白背黑，毛短尾長，跳高三尺，自稱土公之王，
今差黃頭奴子三百箇，貓兒五千頭，舍上穴中之鼠，此之妖精，之立死，隨禁破滅，
伏地不起，急急如律令。越百怪法   乾坤定位，陰陽化成，門丞戶尉，侍從交并，
二十八宿，黑白赤青，千殃萬怪，急收汝形，吾知汝名，急須屏跡，不得久停，
違即斬殺萬不得生，急急如律令。又曰日出東方，赤如紫陽，百怪妄起，損害忠良，
吾口之，辟除凶殃，怪聞我，速去他方，禍去福來，萬惡潛藏，急急如律令。

2=標題= 護身禁法第二十
曰諾諾睪睪，左帶三星，右帶三牢，天翻地覆，九道皆塞，使汝失心，從此迷惑，
以東為西，以南為北，人追我者，終不可得，明星北斗，卻閉千里，六甲反張，
不避禍殃，乘車追我，折其轅軸，乘馬追我，掩其兩目，步行追我，腫其兩足，
揚兵追我，刀反自伏，明星北斗，卻敵萬里，追我者亡，覓我者死，牽牛織女，
化為江海，急急如律令。又法   太一神人曰，凡欲遠行避難若為惡人迫逐危厄之中，
出門禹步三乃去可以消災，追我者迷惑五道旋轉，到還惡人欲來侵己者，逆而卻之，
曰。東方青毒，南方赤毒，西方白毒，北方黑毒，中央黃毒，五毒之氣，
今有某甲無道欲來侵，吾被太一神符歷行四海，乘風駕雲，使有限會，
某甲懷惡逆之心，殘賊忠良，不肯休止，五毒之氣，并力收攝，付與地官，
莫令某甲復懷惡心，賊害之意，應時了命，言切千二百等，急急如律令。
若逢怨家惡人法   先卻三步捻生人喉，又以左足大指躡地，曰。
北斗神君來滅惡人，斬截冤家某甲頭，送上天門，急急如太上老君魁剛律令。
又法   惡人欲來侵害者，先閉氣三噓，竊勿令人聞，曰。頭戴朱雀，足履玄武，
左佩青龍，右佩白虎，吾來到處，百惡悉走，吾有天丁力士，椎殺惡鬼，遠迸千里，
急急如律令。自防身禁法   咄某甲左青龍蓋章甲寅，右白虎監兵甲申，
頭上朱雀陵光甲午，足下玄武執明甲子脾為貴子中央甲辰甲戌，急急如律令。
右此一法凡是學人，常以旦夕闇誦令熟，莫使聲出，若有縣官口舌，
軍陣危險厄難之處，四方興功起土殃禍之氣，或入他邦未習水土，
及時行疫癘但以晨夜數數存念誦之勿忘，若弔喪問病臨尸凶禍之家入門一步誦一遍，
出門三步誦二遍，皆先叩齒三通，并捻鬼目。又法   凡行山澤晨夜恐怖之處，
使人鬼惡總不相忤，曰。人皆濁我獨清，人皆去我獨停，人皆極我獨丁，人皆枯，
我獨榮，人皆破，我獨成，天長地久我與并，依文昌，遊心星，登太玄星紫庭，
飲甘露，食陽精，佩日月，體安寧，乘三鳳，駕羽英，堅藏擇，九天仙公以，
急急如律令。被人所禁解之法   先捻生人喉曰。煒煒煌煌，天有九柱，地有九梁，
北斗七星，為我除殃，青龍在前，白虎在後，青龍飲汝血，白虎咬汝喉，頭破腦裂，
汝死不擇日，急急如律令。被人禁卻解之法   噴之，行頭及天公亦是吾師，
坐頭及天公亦是吾師，眠臥及天公亦是師，卻看天師欲作禁吾解千禁萬惡，
若有禁吾反自著，急急如律令。禁令家和法   南無伽帝伽帝膩伽帝收溜避，
南無阿乾陀羅呵，彌陀羅灌陀沙婆河。右此法能令家內有不孝子不順婦女皆孝順，
用法取一把土，三七遍，置家大門下，又一把置中門下，又一把置堂門下，
又一把撒在井中，又一把置額上，如是七日，內外自然和順，
但使行禁人精心之。又凡人行處不安穩，疑有死怖之事，即以氣噀之，
便以拒禁之曰，急令辟惡鬼除制不祥，眾邪消盡，魍魎逃亡，神符宣流以知天惡，
當我者死，值我者亡，急急如律令。又法   唾三十六鬼，
大鬼打頭破作七分如阿梨樹枝沙呵。
凡行經神廟及斷虎狼   吾寫天地祭酒當為天地頭戴日月身佩北斗，急急如律令。
禁惡人鬼火法   曰吾是元皇之孫，太上之子，口含聖真神氣，
付與東西百鬼隨吾驅使，吾東向一唾九木折，南向一唾八火滅，西向一唾金剛缺，
北向一唾流水絕，道氣流布，隨吾所說，急急如律令。

2=標題= 禁賊盜第二十一
夫欲出行先畫地為壇  房中六尺  庭中六尺  野外六十步  置十二辰位，
身居甲地自呼名某乙，今欲出往某處征討時神保佑於我吉昌三言乾大呼青龍下曰，
六甲九章，天圓地方，四時五行，青赤白黃，太一為師，日月為先，禹前開道，
蚩尤辟兵，青龍俠舉，白虎承衡，熒惑先引，辟除不祥，北斗誅罰，除凶去殃，
五神導我周遊八方，當我者死，向我者亡，欲惡我者，先受其殃，吾受北斗之孫，
今日出行，乘青龍出天門入地戶，遊陰中履華蓋去寇賊矛楯刀，戟戟弩，
見我摧伏莫敢當禦，急急如律令。禁賊法   唾此惡賊欲來狂圖，某甲者，
或從東方青帝來，或從南方赤帝來，或從西方白帝來，或從北方黑帝來，
或從中央黃帝來，欲來傷害人者，令其作事莫成，拔刀自剌，拔箭自射，
吾於四道開通，賊伏匿，五兵摧折，蜂蛇莫動大尾，辟側百步，莫令相傷，吾禁五方，
惡賊伏吾手下，不得浪行，急急如律令。

2=標題= 童子令說鬼姓字第二十二
太上老君禁神，三呼三吸以取其真   東方青帝木中精、南方赤朱帝雀形、
西方白帝白虎神、北方黑帝乘舡行、中央黃帝黃龍聲。吾有其禁知天神，
蓋不自發身歸誠，日南施禁火精日北施禁五帝動，經吾三禁，莫敢不來，神道神名，
鬼道鬼字，蠱道蠱名，魅道魅字，偷道偷名，賊道賊字，高山騰蛇，下山騰蛇，
高山之崎下山之峻或在天上，或在人間，河伯將軍，五道脩羅，十二神將，
登明君天魁君傳送君小吉君騰光君太一君天罡君大衝君功曹君大吉君，速送速送，
汝名不得久停，急急如律令。（天仇）、
九九山（使靈符）（法玉籙）（一本如此）。右前件取清水半升，以刀子攪之，
誦此三七遍與小兒飲之，朱書前件籙於小兒膊（作膝）下少時召鬼並來，
小兒自見，一一問之即道所作病所作鬼，抄取姓名，發  遣如治癲法與過所遣之，
如上說也。度符啟請神言曰
先上香筆曰  以筆指口鳴六鼓 謹請東方青帝老君來下纏吾筆
謹請南方赤帝老君來下纏吾筆 謹請西方白帝老君來下纏吾筆
謹請北方黑帝老君來下纏吾筆 謹請中央黃帝老君來下纏吾筆，指天天傾，指地地寧，
指鬼鬼死，指人人生，急急一如太上老君律令。
請五方水度符言曰   謹請東方青龍真氣入吾水中 謹請南方赤龍真氣入吾水中
謹請西方白龍真氣入吾水中 謹請北方黑龍真氣入吾水中 謹請中央黃龍真氣入吾水中
謹請五方五龍真氣入吾水中，吾水非常之水煮桃作湯吾刀非常之刀七星俠傍，
吾口非常之口，內含魁罡水在江中，名曰江水，水在井中名曰井水，
水在井中名曰井水，水在吾中，名曰清淨神水，水在吾口中名日太上老君解穢之水，
吾水噀山山崩，噀地地裂，噀人人生，噀鬼鬼滅，急急如律令，灑水言噓，
係天師陽平等二十四化真氣，臣某弟子自稱道號，某嶽真人某先生，
以今月今日今時奉為某家弟子度某符隨符言之，神符度曰。
日出東方，光曜表裏，行符水，出於老子，老子行符從吾所使，東九夷從符行，
南八蠻從符起，西六戎捉鬼軍，北五狄破鬼營，中三秦從符所攝急急收錄，一鬼不去，
斬付北嶽，天有三皇，地有五黑，某所行符，自有法則，非當吾真當符者死，
值符者亡，一鬼不去，斬付魁剛，急急如律令。又曰，符主東方木折  南方火滅
西方金缺  北方水竭  中央土裂  符主天清地裂人 生鬼滅急急如律令。
噀水三口  度神符主符啟請   謹請虛無直符直事，三十六人從吾符行。
謹請太清直符直事，今歲直符直事，今月今日今時直符直事，各三十六人從吾符行，
保某家，弟子三災度脫急急如律令，噀水三口，又曰，天圓地方，六律六章，
神符燒香災厄消亡符到奉行，急急如律令。
（禁經上下兩卷二十二篇其間辭語鄙野蓋出俗傳思魏切於救人寔錄其文不加刪潤
今具有云度成一家之書）。
文政十二年重
彫元大德刊本
千金翼方卷第三十

校正千金翼方後序
夫疾病之至急者有三，一日傷寒，二日中風，三日瘡癱，是二種者，療之不早，
或治不對病，皆死不旋踵，孫氏撰千金方，其中風瘡癱可謂精至而傷寒一門，
皆以湯散膏丸類聚成篇疑未得其詳矣，又著千金翼三十卷，
辨論方法見於千金者十五六，惟傷寒謂大醫湯藥雖行百無一效，乃專取仲景之論，
以太陽方證比類相附三陰三陽宜忌霍亂發汗吐下後陰易勞復病為十六篇，分上下兩卷，
亦一時之新意，此於千金為輔翼之深者也，從而著之論曰，傷寒熱病自古有之，
名賢濬哲多所防禦至於仲景特有神功尋思旨趣莫測其致，有以見孫氏尊而神之之心也，
是二書者，表裏相明，至纖至悉，無不該備，世又傳千金髓者，觀其文意，
殊非孫氏所作，乃好事者為之耳，王道集外臺祕要方，各載所出亦未之見，
似出於唐之末伐博雅者勿謂其一家書也，至於合藥生熟之宜，
炮炙之制分兩升斗之齊並載千金凡例中，此不著云爾。
大德丁未良月
梅溪書院刻梓
