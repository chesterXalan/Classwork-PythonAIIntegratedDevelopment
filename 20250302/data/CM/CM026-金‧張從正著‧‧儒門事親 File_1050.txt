

   26  <>金‧張從正著‧‧儒門事親

                               建檔：行政院衛生署中醫藥委員會　何威德技正


       儒門事親                              金  考城張從政著

  ==大標題==  儒門事親序

是書也戴人張子和專為事親者著，論議淵微，調攝有法，其術與東垣、丹溪並傳。
名書之義，蓋以醫家奧旨非儒不能明，藥品酒食非孝不能備也，故曰為人子者不可
不知醫。予幼失怙，慈親在堂踰七望八，滫髓既具，未嘗不防以藥物，每慮當有所
饋，委之時醫，恐為盡道之累，將欲遍閱方書，諸家著述繁雜，竊為是皇皇者數載
矣，近得是書如獲寶璐，執是以証何慮臆說之能惑。惜其板久失傳，本多亥豕之偽
，因付儒醫聞忠較訂鋟梓，與世之事親者共云。嘉靖辛丑三月戊子，復元道人邵輔
序。

  ==大標題==  儒門事親論方目錄〔待補〕

  ==大標題==  卷一

  ==中標題==  七方十劑繩墨訂一

方有七劑有十舊矣，雖有說者辯其名而已，敢申昔人已刱之意而為之訂。夫方者猶
方術之謂也。易曰方以類聚，是藥之為方類聚之義也，或曰方謂五方也，其用藥也
各其方，如東方瀕海鹵斥而為癰瘍，西方陵居華食而多頵腄贅癭，南方瘴霧卑濕
而多痹疝，北方乳食而多藏寒滿病，中州食雜而多九疸食癆，中滿留飲吐酸腹脹之
病，蓋中州之地土之象也，故脾胃之病最多，其食味居處情性壽夭兼四方而有之，
其用藥也亦雜諸方而療之，如東方之藻帶，南方之丁木，西方之薑附，北方之參苓
，中州之麻黃遠志，莫不輻輳而參尚，故方不七不足以盡方之變，劑不十不足以盡
劑之用。劑者和也，方者合也，故方如瓦之合，劑猶羹之和也。方不對病則非方劑
不蠲疾，則非劑也。七方者大小緩急奇偶復也，十劑者宣通補瀉輕重滑澀燥濕也。

夫大方之說有二：有君一臣三佐九之大方，有分兩大而頓服之大方，蓋治肝及在下
而遠者，宜頓服。而數少之大方，病有兼證而邪不專，不可以一二味治者，宜君一
臣三佐九之大方。王太僕以人之身，三折之上為近，下為遠，近為心肺遠為腎肝中
為脾胃胞膽。亦有遠近以予觀之身半以上，其氣三天之分也，身半以下其氣三地
之分也，中脘人之分也，又手之三陰陽亦天也，其氣高。足之三陰陽亦地也其氣下
，戊已之陰陽亦人也，其氣猶中州，故肝之三服可併心之七服，腎之二服可併肺之
七服也。

小方之說亦有二：有君一臣二之小方，有分兩微而頻服之小方。蓋治心肺及在上而
近者，宜分兩微而少服，而頻之小方徐徐而呷之是也。病無兼證邪氣專，可一二味
而治者，宜君一臣二之小方。故腎之二服可分為肺之九服，及肝之三服也。

緩方之說有五：有甘以緩之之緩方，糖蜜棗癸甘草之屬是也，蓋病在胸膈取甘能戀
也。有丸以緩之之緩方，蓋丸之比湯散其氣力宣行遲故也。有品件群眾之緩方，蓋
藥味眾則各不得騁其性也，如萬病丸七八十味，遞相拘制也。有無毒治病之緩方，
蓋性無毒則功自緩矣。有氣味薄藥之緩方，蓋藥氣味薄則長於補上，治上比至其下
，藥力已衰故補上治上。制之以緩，緩則氣味薄也。故王太僕云治上補上，方若迅
急則上不任而迫走於下，制緩方而氣味厚則勢與急同。

急方之說有五：有急病急攻之急方，如心腹暴痛兩陰溲便閉塞不通，借備急丹以攻
之，此藥用不宜恆，蓋病不容俟也。又如中風牙關緊急漿粥不入，用急風散之屬亦
是也。有湯散蕩滌之急方，蓋湯散之比丸下咽，易散而施用速也。有藥性有毒之急
方，蓋有毒之藥能上涌下泄，可以奪病之大勢也。有氣味厚藥之急方，藥之氣味厚
者直趣於下，而氣力不衰也。故王太僕云治下補下方之緩慢，則滋道路而力又微，
制急方而氣味薄則力與緩等。

奇方之說有二：有古之單方之奇方，獨用一物是也，病在上而近者宜奇方也。有數
合陽數之奇方，謂一三五七九皆陽之數也，以藥味之數皆單也，君一臣三，君三臣
五亦合陽之數也，故奇方宜下不宜汗。

偶方之說有三：有兩味相配之偶方，有古之復方之偶方，蓋方之相合者是也。病在
下而遠者宜偶方也，有數合陰陽之偶方，謂二四六八十也皆陰之數也。君二臣四，
君四臣六亦合陰之數也，故偶方宜汗不宜下。

復方之說有一方有二方三方相合之復方，如桂枝越婢一湯，如調胃承氣湯方芒硝甘
草大黃，外參以連翹薄荷黃芩梔子，以為涼膈散是本方之外別加餘味者皆是也。有
分兩均劑之復方，如胃風湯各等分是也。以內經考之其奇偶四則，反以味數奇者為
奇方，味數偶者為偶方，下復云汗者不以奇，下者不以偶。及觀仲景之制方，桂枝
湯汗藥也，反以三味為奇。大承氣湯下藥也，反以四味為偶。何也，豈臨事制宜，
復有增損者乎。考其大旨，王大僕所謂汗藥如不以偶則氣不足以外發，下藥如不以
奇則藥毒攻而致過，必如此言是奇則單行，偶則併行之謂也。急者下本易行，故宜
單汗或難出故宜併，蓋單行則力孤而微，併行則力齊而大，此王太僕之意也。然太
僕又以奇方為古之單方，偶為復方，今此七方之中已有偶又有復者何也，豈有偶方
者二方相合之謂也，復方者二方四方相合之方歟，不然何以偶方之外又有復方者歟
，此復字非重復之復，乃反復之復，何以言之，蓋內經既言奇偶之方，不言又有重
復之方，惟云奇之不去則偶之是為重方，重方者即復方也。下又云偶之不去則反佐
以取之，所謂寒熱溫涼反從其病也，由是言之復之為方反復亦不遠內經之意也。

所謂宣劑者，俚人皆以宣為瀉劑，抑不知十劑之中已有瀉劑。又有言宣為通者，抑
不知十劑之中已有通劑。舉世皆曰春宜宣以為下奪之藥，抑不知仲景曰太法春宜吐
，以春則人病在頭故也。況十劑之中獨不見通劑，豈非宣劑即所謂通劑者乎。內經
曰高者因而越之，木鬱則達之。宣者升而上也，以君召臣曰宣義，或同此傷寒邪氣
在上宜瓜蒂散，頭痛蔥根荳豉湯，傷寒懊宜梔子荳豉湯，精神昏憒宜梔子厚朴湯
。自瓜蒂以下皆湧劑也，乃仲景不傳之妙，今人皆作平劑用之，未有發其秘者，予
因發之，然則為涌明矣。故風癇中風，胸中諸實痰飲，寒結胸中熱蔚化上，上而不
下久則嗽喘滿脹，水腫之病生焉，非宣劑莫能愈也。

所謂通劑者，流通之謂也。前後不得溲便宜木通，海金沙，大黃，琥珀，八正散之
屬，裏急後重數至圊而不便，宜通因通用。雖通與瀉相類，大率通為輕而瀉為重也
。凡痹麻蔚滯經隧不流，非通劑莫能愈也。

所謂補劑者，補其不足也，俚人皆知山藥丸鹿茸丸之補劑也，然此乃衰老下脫之人
方宜用之。今往往於少年之人用之，其舛甚矣。古之甘平甘溫苦溫辛溫皆作補劑，
豈獨硫黃天雄然後為補哉，況五臟各有補瀉，肝實瀉心，肺虛補腎，經曰東方實西
方虛，瀉南方補北方。大率虛有六，表虛，裏虛，上虛，下虛，陰虛，陽虛。設陽
虛則以乾薑附子，陰虛則補以大黃硝石，世傳以熱為補，以寒為瀉，偽非一日豈知
酸苦甘辛鹹各補其臟。內經曰精不足者補之以味，善用藥者使病者而進五榖者，真
得補之道也。若大邪未去，方滿方悶，心火方實腎水方耗而驟言鹿茸附子，庸詎知
所謂補劑者乎。

所謂瀉劑者，泄瀉之謂也。諸痛為實，痛隨利減。經曰實則瀉之，實則散而瀉之，
中滿者瀉之於內，大黃牽牛甘遂巴豆之屬皆瀉劑也。惟巴豆不可不慎焉，蓋巴豆其
性燥，熱毒不去變生他疾，縱不得已而用之，必以他藥制其毒。蓋百千證中或可一
二用之，非有暴急之疾，大黃牽牛甘遂芒硝足矣。今人往往以巴豆熱而不畏，以大
黃寒而反畏。庸詎知所謂瀉劑者哉。

所謂輕劑者，風寒之邪，始客皮膚頭痛身熱，宜輕劑消風散，升麻葛根之屬也。故
內經曰因其輕而揚之，發揚所謂解表也。疥癬痤疿宜解表，汗以泄之，毒以薰之，
皆輕劑也，故桂枝麻黃防風之流亦然。設傷寒冒風頭痛身熱，三日內用雙解散，及
啑藥解表出汗皆輕劑之云耳。

所謂重劑者，鎮縋之謂也。其藥則硃砂水銀沉香，水石黃丹之倫，以其體重故也。
久病咳嗽涎潮于上，咽喉不利，形羸不可峻攻，以此縋之。故內經曰重者因而減之
，貴其漸也。

所謂滑劑者周禮曰滑以養竅，大便燥結小便淋澀，皆宜滑劑。燥結者其麻仁郁李之
類乎，淋澀者其癸子滑石之類乎，前後不通者前後兩陰俱閉也，此名曰三焦約也。
約猶束也，先以滑劑潤養其燥，然後攻之則無失矣。

所謂澀劑者，寢汗不禁澀以麻黃根防己，滑泄不已澀以荳蔻枯白礬木賊烏魚骨罌粟
殼。凡酸味亦同乎澀者收歛之意也。喘嗽上奔以薺汁烏梅煎，甯肺者皆酸澀劑也。
然此數種當先論其本，以攻去其邪，不可執一以澀便為萬全也。

所謂燥劑者，積寒久冷食已不飢，吐利腥穢屈伸不便，上下所出水液澄徹清冷，此
為大寒之故，宜用乾薑良薑附子胡椒輩以燥之。非積寒之病不可用也，若久服則變
血溢血泄，大枯大涸，溲便癃閟，聾瞽痿弱之疾。設有久服而此疾不作者，慎勿執
以為是。蓋疾不作者，或一二誤死者百千也。若病溼者則白朮黃連黃柏，梔子大黃
其味皆苦，苦屬火皆能燥濕，此內經之本旨也，而世相違久矣。嗚呼，豈獨薑附之
儔，方為燥劑乎。

所謂溼劑者，潤溼之謂也，雖與滑相類，其間少有不同。內經曰辛以潤之，蓋辛能
走氣能化液故也。若夫硝性雖鹹，本屬真陰之水，誠濡枯之上藥也，人有枯涸皴揭
之病，非獨金化為然，蓋有火以乘之，非溼劑莫能愈也。

  ==中標題==  指風痹痿厥近世差玄說二

風痹痿厥四論內經言之詳矣，今余又為之說不亦贅乎，曰非贅也，為近世不讀內經
者，指其差玄也。夫風痹痿厥四證本自不同，而近世不能辨，一概作風冷治之，下
虛補之。此所以曠日彌年而不愈者也。夫四末之疾，動而或勁者為風，不仁或痛者
為痹，弱而不用者為痿，逆而寒熱者為厥。此其狀未嘗同也，故其本源又復大異。
風者必風熱相兼，痹者必風溼寒相合，痿者必火乘金，厥者或寒或熱皆從下起。今
之治者不察其源，見其手足嚲曳便謂之風，然左傳謂風淫末疾豈不知風暑燥溼火寒
，六氣皆能為四末之疾也哉。敢詳條于左，有意於救物者試擇焉可也。

夫風之為狀，善行而數變。內經曰諸風掉眩皆屬肝木，掉搖眩運非風木之象乎。紆
曲勁直非風木之象乎，手足掣顫斜目喎口筋急攣搐，瘈瘲驚癇發作無時角弓反張，
甚則吐沬或泣或歌，喜怒失常，頓僵暴仆，昏不知人，茲又非風木之象乎。故善行
而數變者皆是厥陰肝之用也。夫肝木所以自甚而至此者，非獨風為然。蓋肺金為心
火所制，不能勝木故也。此病之作，多發於每年十二月大寒中氣之後，及三月四月
之交，九月十月之交，何以言之大寒中氣之後，厥陰為主氣，巳亥之月亦屬厥陰用
事之月皆風主之時也。故三月四月之交，多疾風暴雨，振拉摧拔其化為冰雹。九月
十月之交，多落木發屋之變，故風木鬱極甚者，必待此三時而作。凡風病之人其脈
狀如弓弦而有力，豈敢以熱藥投之，更增其勢哉。今人論方者，偶得一方間曾獲效
，執以為能著灸施鍼，豈由病者巧說。病人使從已法，不問品味剛柔君臣輕重，何
藏何輕何部何氣。凡見風證偏枯口眼喎斜，涎潮昏憒，便服靈寶至寶清心續命等藥
，豈知清心之雜以薑性，靈寶之亂以起石硫黃，小續命湯藏以附子，惟夫至寶其性
尚溫。經曰風淫於內治以辛涼，如之何以金石大熱之藥以治風耶。有以熱治熱者，
一之為甚其可再乎，故今之劉河間自制防風通聖散，搜風丸之類。程參政祛風丸換
骨丹用之者，獲效者多矣，而謗議百出以誣其實。余嘗見內經氣交變論中言，五鬱
之法，鬱極則為病，況風病之作倉卒之變生，嘗治驚風癇病屢用汗下吐三法，隨治
隨愈。內經中明有此法，五鬱中木鬱達之者，吐之令其條達也。汗者是風隨汗出也
，下者是推陳致新也。此為汗下吐三法也，愈此風病莫知其數，如之何，廢而不用
也。余恐來者侮此法，故表而出之，昔項開完顏氏風病，搐先右臂并右足，約搐六
七十數，良久左臂并左足亦搐六七十數，不瘥，兩目直視昏憒不識人，幾月餘求治
于余。先逐其寒痰三四升，次用導水禹功丸，散泄二十餘行，次服通聖散辛涼之劑
不數日而瘥，故書此以證之。

夫痹之為狀，麻木不仁，以風溼寒三氣合而成之。故內經曰風氣勝者為行痹，風則
陽受之，故其痹行旦劇而夜靜，世俗莫知反呼為走注疼痛，虎咬之疾。寒氣勝者為
痛痹，寒則陰受之，故其痹痛旦靜而夜劇，世俗不知反呼為鬼忤。溼氣勝者為著痹
，溼勝則筋脈皮肉受之，故其痹著而不去，肌肉削而著骨，世俗不知，反呼為偏枯
，此疾之作多在四時陰雨之時，及三月九月太陽寒水用事之月，故草枯水寒為甚，
或瀕水之地，勞力之人，辛苦失度觸冒風雨，寢處津溼痹從外入。況五方七地寒暑
殊氣，剛柔異稟，飲食起居莫不相戾，故所受之邪各有淺深，或痛或不痛，或仁或
不仁，或筋屈而不能伸，或引而不縮，寒則蟲行，熱則縮緩，不相亂也。皮痹不已
而成肉痹，肉痹不已而成脈痹，脈痹不已而成筋痹，筋痹不己而成骨痹，久而不已
內舍其合。若臟腑俱病，雖有智者不能善圖也。凡病痹之人其脈沉澀，今人論方者
見諸痹證遽作腳氣治之。豈知內經中本無腳氣之說，或曰諸方亦有腳氣。統論又有
腳氣方藥，若止取素問則諸方皆非，即曰痹病以溼熱為源，風寒為兼，三氣合而為
痹，奈何治此者不問經絡，不分臟腑，不辯表裏，便作寒溼腳氣，烏之附之乳之沒
之，種種燥熱攻之，中脘灸之，臍下燒之，三里火之蒸之熨之湯之炕之，以至便旋
澀滯前後俱閟，虛燥轉甚，肌膚日削食飲不入，邪氣外侵，雖遇扁華亦難措手。若
此者何哉，胸膈間有寒痰之故也，痹者本不死，死者醫之誤也。雖亦用蒸之法，必
先涌去其寒痰，然後諸法皆效。內經曰五臟有俞穴，六腑有合穴，循脈之本分，各
有所發之源以砭石補之，則痹病瘳。此其內經中明白具載，如之何不讀也。陳下酒
監隗德新因赴冬選犯寒而行，真氣元衰加之坐臥冷溼，食飲失節，以冬遇此遂作骨
痹。骨屬腎也，腰之高骨壞而不用，兩胯似折面，黑如炭前後痛，痿厥嗜臥。
問諸醫皆作腎虛治之，余先以玲瓏灶熨蒸數日，次以苦劑上涌，訖寒痰三二升，下
虛上實明可見矣。次以淡劑使白朮除脾溼，令茯苓養腎水，青官桂伐風木，寒氣偏
勝則加薑附，否則不加，又刺腎俞太谿二穴，二日一剌，前後一月平復如故。僕嘗
用治傷寒，汗下吐三法移為治風痹痿厥之法，愈者多矣。

痿之為狀，兩足痿弱不能行用，由腎水不能勝心火，心火上爍肺金，肺金受火制，
六葉皆焦皮毛虛弱，急而薄著則生痿躄，躄者足不能伸而行也。夫腎水者肺金之子
也，今腎水衰少隨火上炎，腎陽不攝則精髓衰竭，由使內太過而致。然至真要大論
云：諸痿喘嘔皆屬於上者，上焦也。三焦者手少陽相火也，痿喘嘔三病皆在膈上屬
肺金之部分也。故肌痹傳為脈痿，溼痹不仁傳為肉痿，髓竭足躄傳為骨痿，房室太
過為筋痿，傳為白淫。大抵痿之為病皆因客熱而成，好以貪色強力過極漸成痿疾。
故痿躄屬肺脈，痿屬心筋，痿屬肝，肉痿屬脾，骨痿屬腎。總因肺受火熱葉焦之故
，相傳於四臟痿病成矣。直斷曰痿病無寒故痿之作也，五月六月七月皆其時也。午
者少陰君火之位，未者溼土，庚金伏火之地，申者少陽相火之分，故痿發此三月之
內以為熱也。故病痿之人其脈浮而大，今之行藥者凡見腳膝痿弱難於行步，或一足
不伸，便作寒溼腳氣治之。驟用烏附乳沒自然銅威靈仙之類，燔鍼艾火湯煮袋蒸，
痿弱轉加，如此而死豈亦天乎。夫治痿與治痹，其治頗異風寒溼痹，猶可蒸湯灸燔
時或一效，惟痿用之轉甚者何也。蓋以痿，肺熱為本，葉焦而成痿，以此傳於五臟
豈有寒者歟。若痿作寒治是不刃而殺之也。夫痿病不死，死者用藥之誤也。陳下一
武弁宋子玉因駐軍息城，五六月間暴得痿病，腰胯兩足皆不任用，躄而不行，求治
于予，察其兩手脈俱滑之而有力，予憑內經火淫于內治以鹹寒，以鹽水越其膈間寒
熱宿痰，新者為熱，舊者為寒，或宿食宿飲在上脘者，皆可涌之。宿痰既盡因而下
之，節次數十行，覺神志日清，飲食日美，兩腳漸舉，腳膝漸伸，心降腎升，便繼
以黃連解毒湯加當歸等藥，及瀉心湯涼膈散柴胡飲子大作劑煎，時時呷之。經曰治
心肺之病最近，用藥劑不厭頻而少。治腎肝之病最遠，用藥劑不厭頓而多。此法人
皆怪之，然余治痿尋常用之如拾遺物，予若以此誑人，其如獲罪於天。何此宋子玉
之證所以不得不書也，且示信於來世。故內經謂治痿之法，獨取陽明經。陽明經者
胃脈也，五臟六腑之海也，主潤養宗筋，宗筋主束骨，束骨在臍下陰毛際上是也，
又主大利機關，機關者身中大關節也，以司曲伸，是以陽明虛則宗脈縱，宗脈縱則
大脈不伸，兩足痿弱，然取陽明者則脈也。胃為水穀之海，人之四季以胃氣為本，
本固則精化，精化則髓充，髓充則足能履也。陰陽應象論曰：血不足者，溫之以氣
，精不足者補之以味，味者五味也，五味調和則可補精益氣也。五味五穀五菜五果
五肉五味，貴和不可偏勝。又曰恬淡虛無，真氣從之，精神內守，病安從來。若用
金石草木補之者，必久而增氣，物化之常氣增而久夭之由也。所以久服黃連苦參者
，而反化為熱，久服熱藥之人，可不為寒心哉。余嘗用汗下吐三法治風痹痿厥，以
其得效者眾，其敢誣於後人乎。

厥之為狀，手足及膝下或寒或熱也，舉世傳腳氣寒溼之病，豈知內經中無腳氣之說
。王太僕亦云本無腳氣，後世廣飾方論而立此名，古之方謂厥者，即今所謂腳氣者
也，然厥當分二種，次分五臟。所謂二種者，有寒厥亦有熱厥，陽氣衰於下則為寒
厥，陰氣衰於下則為熱厥。熱厥為手足熱也，寒厥為手足寒也。陽經起于足指之表
，陰經起于足心之下，陽氣勝足下熱，陰氣勝足下寒。又曰陽主外而厥在內，陰主
內而厥在外，若此者陰陽之氣逆而上行故也。夫春夏則陽多陰少，秋冬則陰壯陽衰
，人或恃賴壯勇，縱情嗜慾，於秋冬之時則陽奪於內，精氣下溢邪氣上行，陽氣既
衰，真精又竭，陽不榮養陰氣獨行，故手足寒發為寒厥也。人或醉飽入房，氣聚於
脾胃，主行津液，陰氣虛陽氣入則胃不和，胃不和則精氣竭，精氣竭則四肢不榮。
酒氣與穀氣相薄則內熱而溺赤，氣壯而慓悍。腎氣既衰陽氣獨勝，故手足熱發而為
熱厥也。厥亦有令人腹暴滿不知人者，或一二日稍知人者，或卒然悶亂無覺知者，
皆因邪氣亂陽。氣逆是少陰腎脈不至也，腎氣微少精血奔逸，使氣促迫上入胸膈，
宗氣反結心下，陽氣退下熱歸陰股，與陰相助令身不仁。又五絡皆會於耳中，五絡
俱絕則令人身脈皆動，而形體皆無所知其狀如尸，故曰尸厥。有涎如拽鋸聲在喉咽
中為痰厥，手足搐搦者為風厥，因醉而得之為酒厥，暴怒而得之為氣厥，骨痛爪枯
為骨厥，兩足指攣急屈伸不得，爪甲枯結為臂厥，身強直如椽者為肝厥，喘而者
，狂走攀為豋為陽明厥，皆氣逆之所為也。今人見茲厥者皆謂之豉著掠著，此是何
等語也，非徒其名之謬，因其名之謬而乖其實也。既言豉著中著掠著，必歸之風，
此清心靈寶至寶又為先驅矣。鼻中藥身上火，豈知厥之為病如前所說者耶。頃
西華季政之病寒厥，其妻病熱厥，前後十餘年，其妻服逍遙十餘劑終無寸效。一日
命余診之，二人脈皆浮大而無力。政之曰吾手足之寒，時時漬以熱湯，漬而不能止
。吾婦手足之熱，終日以冷水沃而不能已者何也。余曰寒熱之厥也，此皆得之貪飲
食縱嗜慾遂出。內經厥論證之政之喜曰，內經真聖書也，十餘年之疑今而釋然，縱
不服藥愈過半矣。僕曰熱厥者寒在上也，寒厥者熱在上也，寒在上者以溫劑補肺金
，熱在上者以涼劑清心火，分處二藥令服之不輟，不旬日政之詣門謝曰寒熱之厥皆
愈矣。其妻當不過數月而有娠何哉，陰陽皆和故也。凡尸厥痿瘚風厥氣厥酒厥可一
涌而醒，次服降心火益腎水，通血和氣之藥，使粥食調養無不瘥者。若其餘諸厥倣
此行之，慎勿當疑似之間便作風氣，相去邈矣。

  ==中標題==  立諸時氣解利禁忌式三

春之溫病，夏之熱病，秋之瘧及痢，冬之寒氣及咳嗽，皆四時不正之氣也。總名之
曰傷寒，人之勞役辛苦者，觸冒此四時風寒暑溼不正之氣，遂成此疾。人之傷於寒
也，熱鬱於內淺則發。早為春溫，若春不發而重感于暑則夏為熱病。若夏不發而重
感于溼，則秋變為瘧痢。若秋不發而重感于寒，則冬為傷寒。故傷寒之氣最深，然
而傷寒及溫熱但發，必先發熱惡寒頭項痛腰脊強者，一日在太陽經故也。內經中雖
言，一日太陽者傳受常也，亦有太陽證至了不傳者，止可汗之如升麻湯，解肌湯，
逼毒散，五積散之類，發散則愈也。蓋病人熱甚更以辛溫則病必轉加，今代劉河澗
先生自製辛涼之劑，以通聖益元散相合各五七錢，水一中碗入生薑十餘片，蔥鬚頭
二十餘根，荳豉一撮同煎至五七沸，去滓分作二服，先以多半服之，頃以釵股於喉
中探引盡吐前藥。因其一涌腠理開發汗出，周身復將餘藥溫熱而服之，仍以酸醋辛
辣漿粥投之可以立愈。解利傷寒溼溫熱病治法有二，天下少事之時人多靜逸樂而不
勞，諸靜屬陰，雖用溫劑解表發汗亦可獲愈，及天下多故之時熒惑失常，師旅數與
饑饉相繼，賦役既多火化大擾屬陽內火，又侵醫者不達時變猶用辛溫茲不近於人情
也，止可用劉河間辛涼之劑，三日以裏之證十痊八九。予用此藥四十餘年，解利傷
寒溫熱中暑伏熱，莫知其數非為衍也，將以證後人之誤用藥者也。予嘗見世醫用升
麻五積解利傷寒溫疫等病，往往發狂譫語衄血泄血，喘滿昏瞀懊悶亂勞復，此數
證非傷寒便有此狀，皆由辛溫之劑解之不愈而熱增劇，以致然也。凡解利傷寒時氣
疫疾當先推天地寒暑之理，以人參之南陲之地多熱，宜辛涼之劑解之。朔方之地多
寒宜辛溫之劑解之。午未之月多暑宜辛涼解之，子丑之月多凍宜辛溫解之。少壯氣
實之人宜辛涼解之，老耆氣衰之人宜辛溫解之。病人因冒寒食冷而得者宜辛溫解之
，因役勞冒暑而得者宜辛涼解之，病人稟性怒急者可辛涼解之，病人稟性和緩者可
辛溫解之，病人兩手脈浮大者可辛涼解之，兩手脈遲緩者可辛溫解之。如是之病，
不可一概而用偏熱寒涼及與辛溫，皆不知變通者。夫地有南北，時有寒暑，人有衰
旺，脈有浮沉，劑有溫涼，服有多少，不可差玄病人，禁忌不可不知。昔有人春月
病瘟，三日之內以驢車載百餘里，比及下車昏瞀不知人，數日而殂。又有人飲酒過
傷內，外感邪頭痛身熱狀如傷寒，三四日間以馬馱還家六七十里，到家百骨節皆痛
，昏憒而死。此余親睹，若此之類不容更述。假如瘟病傷寒熱病中暑冒風傷酒，慎
勿車載馬馱搖撼頓挫大忌。夫動者火之化，靜者水之化也，靜為陰，動為陽，陽為
熱，陰為寒，病已內擾又復外擾，是為至擾。柰人之神詎能當之，故遠行得疾者，
宜舟泛床抬，無使外擾，故病不致增劇。又若傷寒時氣瘟病，嘗六七日之間不大便
，心下堅硬腹緊滿，止可大小承氣湯下之其腸胃積熱，慎勿用巴豆杏仁性熱大毒
之藥，雖用一二丸下之，利五六行，必反損陰氣，涸枯津液燥熱轉增，發黃譫語狂
走斑毒血泄悶亂，輕者為勞復，重者或至死，聞有愈者幸矣，不可以為法。故傷寒
新愈之人，慎勿食豬魚雜果釅酒溼麵，及沐浴房室事。如犯病必再發，愛其身者不
可不慎。又如正二三月，人氣在上，瘟疫大作必先頭痛或骨節疼，與傷寒時氣冒暑
風溼，及中酒之人其狀皆相類，慎勿便用巴豆大毒之藥治之。元光春京師翰林應泰
李屏山得瘟疫證，頭痛身熱口乾小便赤澀，渠素嗜飲，醫者便與酒癥丸犯巴豆利十
餘行，次日頭痛諸病仍存，醫者不識復以辛溫之劑解之，加之臥於暖炕強食蔥醋湯
圖獲一汗，豈知種種客熱疊發併作，目黃班生潮熱血泄，大喘大滿，後雖有承氣下
之者已無及矣，至今議者紛紛終不知熱藥之過，往往獨歸罪於承氣湯，用承氣湯者
不知其病已危，猶復用藥，經學不明故也，良可罪也。然議者不歸罪於酒癥丸者亦
可責也，夫瘟證在表不可下，況巴豆之丸乎。巴豆不已，況復發以辛溫之劑乎，必
有仲尼方明公冶長之非，罪微生高之非，直終不肯以數年之功苦讀內經，但隨眾好
惡為之毀譽若此者，皆妄議者也，不真知其理遽加毀譽，君子之所不取。以予論之
，凡傷寒之氣有六禁，初病之時甚似中酒傷食者，禁大下之，一禁也。當汗之時宜
詳時之寒暑，用衾衣之厚薄，禁沐浴之火坑，重被熱粥燔鍼，二禁也。當汗之時宜
詳斛脈之遲數，用辛涼之劑，禁妄用熱藥，三禁也。當下之時宜審詳證，下之藥禁
巴豆銀粉丸方，四禁也。遠來之病人禁車載馬馱，五禁也。大汗之後禁雜食嗜慾憂
思作勞，六禁也。故凡有此者，宜清房涼榻使不受客熱之邪，明窗皓室使易見斑出
黃生之變，病者喜食涼則從其涼，喜食溫則促其溫，清之而勿擾，休之而勿勞，可
辛溫則辛溫解之，可辛涼則辛涼解之，所察甚微無拘彼此，欲水之人慎勿禁水，但
飲之後頻與按摩其腹，則心下自動，若按摩其中脘久則必痛，病人獲痛復若有水結
則不敢按矣，止當禁而不禁者，輕則危，重則死。不當禁而禁者亦然，今之士大夫
多為俗論先錮其心，雖有正論不得而入參，昔陸象先嘗云：天下本無事庸人擾之為
煩耳。余亦曰正氣本亂，庸醫擾之為劇耳。

  ==中標題==  瘧非脾寒及鬼神辯四

夫瘧猶酷虐之虐也，以夏傷酷暑而成痎瘧也。又有瘧連歲不已，此肝經肥氣之積
也，多在左之下，狀如覆杯是為瘧，猶也。久而不已令人瘦也，內傷既以夏
傷於暑而為瘧，何後世之醫者皆以脾寒治之，世醫既不知邪熱畜積之深為寒戰，遂
為寒戰所惑，又不悟邪熱入而後出於表，發為燥渴遂為交爭所惑，相傳以薑附硫黃
平胃異攻散交解飲子治之，百千之中幸其一效，執以為是。至使父子兄弟相傳，及
其瘧之甚者則歸之祟怪，豈可不大笑耶。內經拘於鬼神者不可與言至德，何世俗之
愚而難化也，又或因夏日飲冷過常，傷食生硬瓜果梨棗之屬，指為食瘧此又非也。
豈知內經之論則不然，夏傷於暑遇秋之風，因勞而汗，玄府受風復遇悽愴之水，風
閉而不出，舍於腸胃之外，與榮衛並行，晝行於陽，夜行於陰，邪熱淺則連日而作
，邪熱深則間日而作，併入於裏則熱，併入於表則寒，若此而論了不干於脾，後世
論藥如此之差互也。以時言之治，平之時，常瘧病少，擾攘之時，常瘧病多。治平
之時雖用砒石辰砂有毒之藥，治之亦能取效，緣治平之時其民夷靜，故雖以熱攻熱
亦少後患。至於擾攘之時，其民勞苦不可遽用大毒大熱之藥，若以熱攻熱，熱甚則
轉為吐血泄血癰疽瘡瘍嘔吐之疾，蓋擾攘之時，政令煩亂，徭役紛冗，朝戈暮戟略
無少暇，內火與外火俱動，在侯伯官吏尤甚，豈可與夷靜之人同法而治哉。余親見
泰和六年丙寅，征南師旅大舉至明年，軍迴是歲瘴癘殺人莫知其數，昏瞀懊十死
八九皆火之化也。次歲瘧病大作，侯王官吏上下皆病，輕者旬月，甚者彌年。夫富
貴之人勞心役智，不可驟用砒石大毒之藥，止宜先以白虎湯加人參，小柴胡湯五苓
散之類頓服立解，或不愈者可服神祐丸減用神芎等，甚者可大小承氣湯下之五七行
或十餘行，峻泄夏月積熱暑毒之氣，此藥雖泄而無損於臟腑，乃所以安臟腑也。次
以桂苓甘露散，石膏知母湯，大小柴胡湯，人參柴胡飲子，量虛實加減而用之，此
藥皆能治寒熱往來，日晡發作，與治傷寒其法頗同，更不愈者以常山散吐之，無不
愈者。余嘗用張長沙汗下吐三法，愈瘧極多，大忌錯作脾寒用暴熱之藥治之，縱有
愈者後必發瘡疽下血之病，不死亦危。余自先世授以醫方至于今日五十餘年，苟不
識練豈敢如是決也。又嘗觀刺瘧論五十九刺，一刺則衰，再刺則去，三刺則已，會
陳下有病瘧二年不愈者，止服溫熱之劑，漸至衰羸命予藥之，余見其羸亦不敢便投
寒涼之劑，乃取內經刺瘧論詳之曰，諸瘧不已刺十指間出血，正當發時，余刺其十
指出血，血止而寒熱立止，咸駭其神。余非衒術竊見晚學之人，不攷誥典謬說鬼疾
妄求符籙祈禱辟匿，法外旁尋以致病人遷延危殆，瘧病除嵐瘴一二發必死，其餘五
臟六腑瘧皆不死，如有死者皆方士誤殺之也。或曰汝言瘧因於暑者，春發之瘧亦傷
暑乎，余曰此瘧最深何哉，暑伏於秋冬而不發，至春始發，此瘧之深者。內經氣交
變大論歲火太過炎暑流行，金肺受邪。啟玄子云火不以德邪害於肺金也，故金肺先
病，以金氣不及故為病。又經曰歲火太過，大熱先發故民病瘧少氣，欬喘血溢血注
下嗌燥，耳聾中熱肩背熱，上應熒惑星見則山澤燔燎，雨乃不降，爍石消金涸泉，
焦草火星大而明見，注曰火無德令縱熱害金，水復制心，故心火自病熒惑，見則酷
法大故瘧常，與酷吏之政並行，或酷政行于先，而瘧氣應于後，或瘧氣行於先，而
酷政應于後。昔人有詩云大暑去酷吏，此言雖不為醫設亦於醫巫之旨，有以暗相符
者也。以前人論瘧者未嘗及于此，故予發之，及知聖人立瘧之名，必有所謂云。

  ==中標題==  小兒瘡丹熛癮疹舊蔽記五

兒之在母腹也，胞養十月蘊畜濁惡熱毒之氣，非一日及歲年而後發，雖至貴與至賤
，莫不皆然，輕者稀少，重者稠密，皆因胞胎時所感濁惡熱毒之氣有輕重。非獨人
有此疾，凡胎生血氣之屬，皆有蘊畜濁惡熱毒之氣，有一二歲而發者，有三五歲至
七八歲而作者，有年老而發丹熛癮疹者，亦有傷寒中溫毒而發斑者，亦有陽毒發斑
者，斑有大小，色有輕重。大者為陰，小者為陽，均是熱也，但色重赤者熱深，色
輕紅者熱淺。凡治者輕者因而揚之，重者因而減之。內經曰少陽客勝則丹疹外發，
及為丹熛手少陽者三焦少陽相火也。啟玄子云是五寅五申之歲，即少陽相火司天故
也，他歲亦有之，但內經獨明瘡疹者，少陽相火之所為也，俗呼曰斑疹傷寒，此言
卻有理。為此證時與傷寒相兼而行，必先發熱惡寒頭項痛腰脊強，從太陽傳至四五
日，熛疹始發，先從兩下有之，出於肋次及身表漸及四肢，故凡小兒瘡疤丹熛
癮疹皆少陽相火客氣勝也。內經曰諸痛痒瘡瘍皆屬心火，豈有寒乎，故治瘡疤與治
傷寒時氣同法，初覺頭痛身熱惡寒，此小兒初發瘡疤之候也，其脈息皆浮大而有力
，亦與傷寒時氣冒風驚風宿乳一概難辨，宜先解之，有二法，遇亢陽炎熱之時，以
辛涼解之，遇久寒凝冽之時，以辛溫解之。辛涼之劑者涼膈通聖之類是也，辛溫之
劑者升麻葛根之類是也，此二法慎勿互用之，既用此二法之後，次以白虎湯加人參
冷服之，勿輟。蓋防瘡疹發喘，喘者必死，人參止喘故也，或云立秋之後不宜服白
虎湯者，非也，假如秋深發瘧，瘧者中暑而得之，白虎大解暑毒，既有白虎湯證豈
可間以秋冬乎，瘡疤癮疹丹熛皆是火之用也，是肺金之不及也。故曰白虎湯加人參
一日不可闕也，瘡疤熛疹或出不均，大小如荳黍相親，見其不齊也。相天之寒溫以
蟬殼燒灰抄半字或一字，以淡酒調少許飲之，大人以淡酒溫調之，不半日則均齊，
如或用百祥丸紫草飲子皆可服之。俗以酒醋薰之者適足增其昏瞀耳，至六七日疹
出全，可調胃涼膈下之，同調理傷寒法，或言瘡疹首尾俱不可下者，此朱奉議公之
言也，適足使人戰戰兢兢而不敢用藥也。錢仲陽之用百祥丸其間有大戟，豈奉議公
獨不見耶，自奉議公斯言一出，死者塞路矣。子家之親屬故舊小兒，有患瘡黑陷
腹內喘者，余以白虎湯加人參涼膈散，加當歸桔梗連進數服，上灌下泄晝夜不止，
又使睡臥於寒涼之處，以新水灌其面目手足，膿水盡去。蓋四肢者諸陽之本也，兒
方為瘡外燔，沃以寒水使陰氣循經而入達於心肺，如醉得醒是亦開昏破鬱之端也
，如此救活者豈啻千數。夫瘡黑陷喘而滿者十死八九，若依此法尚能活其六七，
何世醫與病家至今猶未悟也，近年予之莊鄰沿蔡河來往之舟，常艤於此，一日舟師
偶見敗浦一束流而下，漸迫舟次似聞啼聲而微，舟師疑其人也，探而出之，開視
之驚見一兒四五歲許，瘡周匝密不容隙，兩目皎然，飢而索食，因以粥飽。其舟
師之妻怒曰自家兒女多惹瘡傳染，奈何私料此兒蔡河來，其流緩必不遠，持兒
一鞋逆流而上，偏河之人皆曰無此兒行且二十里至一村落，舟師高唱曰有兒年狀如
許，不知誰是瘡病死，棄之河中，今復活矣。聞酒邸中飲者喧嘩，有人出曰我某
村人也，見四五歲死於瘡，舟師出其鞋以示之，其父泣曰：真吾兒也。奔走來視
，驚見兒話，大痛流涕拜謝舟師，喜抱兒歸，今二十餘歲矣。此兒本死得水而生，
伏諗來者瘡之疾熱耶，寒耶。經曰諸痛痒瘡瘍皆屬心火。啟玄子注云心寂則痛微
，心燥則痛甚，百端之起皆自心生瘡之疾，豈有寒歟。余承醫學於先人閱病多矣
，苟誑後人罪將安逃，誠如此法則原上之邱以瘡而死者，皆誤殺人也，故療小兒
惟錢仲陽書中可採者最多，但其方為閻孝忠所亂，有識者宜擇而取之。

  ==中標題==  證婦人帶下赤白錯分寒熱解六

君子非好與昔人辨，以要譽也。蓋昔人有一誤流為干百世之禍者，苟不證其非，雖
曰謙讓，其如人命何如。精選聖惠方二十三卷論婦人赤白帶下，云婦人赤白帶下者
，由勞神過度損動經血，致令身虛受於風冷，風冷入於脬絡傳其血之所成也。又有
巢氏內篇四十四卷論任脈為經之海，其任之為病，女子則為帶下。手太陽為小腸之
經也，手少陰為心之經也，心為藏主於裏，小腸為府主於表，二經之血在於婦人，
上為乳汁，下為月水，衝任之所統也。衝任之脈既起於脬內，陰陽過度則傷脬絡，
故風邪乘虛而入於脬中，損衝任之經，傷太陽少陽之血，致令脬絡之間穢與血相兼
，帶而下冷則多白，熱則多赤，二家之說皆非也。夫治病當先識經絡，靈樞十二經
中有是動之病，有所生之病。大經有十二，奇經有八脈，言十二經之外復有此八道
經脈也。十二經與八道經脈通身往來，經絡共二十道，上下流走相貫周環晝夜不息
，與天同度。自手太陰肺經起，行陽二十五度，行陰亦二十五度，復會於手太陰肺
經也，然此二十道經絡上下周流者，止一十九道耳。惟帶脈起少腹側季之端，乃
章門穴是也，環身一周無上下之源絡，脬而過如束帶之於身，難經曰帶之為病，溶
溶如坐水中。衝任者是經脈之海也，循腹夾臍傍，傳流於氣衝，屬於帶脈絡於督
脈。督脈者起於關元穴。任脈者女子任養胎孕之所。督脈乃是督領婦人經脈之海也
。衝任督三脈同起而異行，一源而三歧，皆絡帶脈。衝任督三脈皆統於篡戶，巡陰
器行廷孔溺孔上端。衝任督三脈以帶脈束之，因餘經上下往來，遺熱於帶脈之間，
熱者血也，血積多日不流，火則從金之化，金曰從革而為白，乘少腹間冤熱白物滑
溢，隨溲而下綿綿不絕，多不痛也，或有痛者則壅礙，因壅而成痛也。內經曰少腹
冤熱，溲出白液，冤者屈滯也，病非本經為他經冤抑而成此疾也，冤一作客，客猶
寄也，遺客熱于少腹，久不去從金化而為白。設若赤白痢，赤者新積也，從心火白
者舊積也，從肺金故赤白痢不可曲分寒熱，止可分新舊而治之。假如癰癤始赤血，
次潰白膿，又豈為寒者哉，而病者未信也。此今之劉河間常言之矣，皆云寒多則白
，以乾薑赤石脂桃花丸治痢，雖愈後必生血疾。如白帶下病徑以白芍藥乾薑，白帶
雖愈則小溲必不利，治瀉痢與治帶下，皆不可驟用峻熱之藥燥之，燥之則內水涸，
內水涸則必煩渴，煩渴則小溲不利，小溲不利則足腫面浮漸至不治。內經曰思想無
窮所願不得，意淫于外入房大甚，發為筋痿，淫衍白物如精之狀，男子因溲而下，
女子綿綿而下。左傳曰少男惑長女風落山之象，是為惑蠱之疾。其文三蟲同皿曰蠱
，乃是思慕色慾內生後蝕，甚不可便用燥熱之藥，攻之漸至形削羸廋，脈大者必死
而不救，且赤白痢者是邪熱傳於大腸下，廣腸出赤白也，帶下者傳於小腸入脬，經
下赤白也。據此二證皆可同治溼法，治之先以導水禹功瀉訖，次以淡劑降心火益腎
水，下小溲分水道則自愈矣。頃頓邱一婦人病帶下連綿不絕，白物或來已三載矣，
命予脈之，診其兩手脈俱滑大而有力得六七至，常上熱口乾眩運，時嘔酢水，余知
其實有寒痰在胸中，以瓜蒂散吐訖冷痰三二升，皆酢水也，間有黃涎狀如爛膠，次
以漿粥養其胃氣，又次用導水禹功以瀉其下，然後以淡劑滲瀉之藥利其水道，不數
日而愈。余實悟內經中所云，上有病下取之，下有病上取之。又上者下之，下者上
之，然有此亦不可偏執，更宜詳其虛實而用之。故知精選聖惠方帶下風寒之言，與
巢氏論中赤熱白寒之說，正與難素相違。予非敢妄論先賢，恐後學又流不明，未免
從之而行也，如其寡學之人不察病人脈息，不究病人經脈，妄斷寒熱，信用群方暴
熱之藥，一旦有失雖悔何追。嗚呼人命一失其復能生乎，赤白痢與赤白帶下皆不死
人。內經惟腸澼便血，血溫身熱者死，赤白帶下白液白物蠱病，腎消皆不能死人，
有死者藥之誤也。

  ==中標題==  霍亂吐瀉死生如反掌說七

巢氏先賢也，固不當非然其說，有誤者人命所係，不可不辯也。今之醫者家置本以
為繩墨，嗚呼。何今之人信巢氏而不信素問也，此予不得不為之說，且巢氏論霍亂
吐瀉皆由溫涼不調，陰陽清濁二氣相干，致腸胃之間變而為霍亂。寒氣客於脾則瀉
，寒氣客於胃則吐，亦由飲酒食肉腥膾生冷過度，或因居處坐臥溼地當風，取涼風
之氣歸於三焦傳於脾胃，脾胃得冷水穀不消，皆成霍亂，其名有三，一曰胃反：胃
氣虛逆反吐飲食。二曰霍亂：言其病揮霍間便致撩亂也。三曰脯食：變逆者也。霍
亂者脈必代。又云七月間食蜜，令人暴下霍亂，此皆巢氏霍亂之論也。予以為不然
，夫醫之治病猶書生之命題，如秋傷於溼，冬生欬嗽，是獨以溼為主，此書生之獨
腳題也。風溼暍三氣合而成霍亂，吐瀉轉筋此猶書生之鼎足題也。風者風木也，內
應足厥陰肝木。溼者雨化也，內應於足太陰脾土。暍者火熱也，內應於手少陰心火
，此風溼暍三氣之所生也。內經曰土氣之下，木氣乘之，是肝木乘脾土也。又曰厥
陰所至為痛嘔泄，少陽所至為嘔涌。注云食不下也。太陰所至為中滿霍亂吐下，
太陰所至為濡化也。注云溼化也。又曰太陰所至為濕生，終為注雨，故轉筋者風主
肝，肝主筋，風急甚故轉筋也。吐者暍也，火主心，心主炎上故嘔吐也。泄注者，
土主溼，溼主脾，溼下注故泄注也。此三者豈非風濕暍，如書生鼎足題耶。脾濕土
氣為風木所克，土化不行矣。亢無雨，火盛過極，土怒發焉，極則為雷霆驟雨，烈
風蓋土，氣在上，木氣乘之故也，是以大水橫流，山崩岸落，石迸沙飛，豈非太陰
溼土怒發之象耶，故人病心腹滿脹，腸鳴而為數便，甚則心痛，嘔吐霍亂，厥
發則注下胕腫身重。啟玄子云已上病證皆脾熱所生也，乃知巢氏所論正與素問啟玄
子相違，故內經治法，病急則治其標，緩則治其本。先可用淡劑流其溼，辛涼以退
其風，鹹苦以解其暍，冰水以救其內涸，大忌食粟米粥，飲者立死。偉哉王冰之言
，脾熱一句可以為方，世俗止知取其頭巾而濯之以飲其水，亦取黑豆皂礬頭垢寒涼
，然近似終不足以制其甚也。又有以寒水沃其手足者，大非也，四肢已厥更以寒水
沃之，則益厥矣。曷若以寒水沃其心之為愈也。泰和間余親見陳下廣濟禪院，其主
僧病霍亂，一方士用附子一枚及兩者，乾薑一兩炮水一碗同煎，放冷服之，服訖嘔
血而死。頃合流鎮李彥甫中夜忽作吐瀉，自取理中丸而服之，醫者至以為有食積，
以巴豆下之三五丸藥，亦不動至明而死，可不哀哉。遂平李仲安攜一僕一佃客至偃
城，夜宿邵輔之書齋中，是夜僕逃仲安覺其時也，騎馬與佃客往臨穎急追之，時七
月天大熱炎風如箭，埃塵漫天至辰時而還曾不及三時，往返百二十里，既不獲其人
，復宿於邵氏齋，忽夜間聞呻呼之聲，但言救我，不知其誰也，執火尋之乃仲安之
佃客也，上吐下泄，目上視而不下，胸痛不可動搖，口欠而脫臼，四肢厥冷，此
正風溼暍三者俱合之證也，其婿曾聞余言乃取六一散，以新汲水剉生薑而調之，頓
服半升其人復吐，乃再調半升而令徐服之，良久方息，至明又飲數服，遂能調養三
日平復而去。嗚呼若此三人其生死豈不如反掌哉，彼世醫往往以謂六一散治得其病
，此無學之輩也，可勝恨哉。

  ==中標題==  目疾頭風出血最急說八

內經曰目得血而能視。此一句聖人論人氣血之常也，後世之醫不達其旨，遂有惜血
如金之說，自此說起目疾頭風諸證不得而愈矣。何以言之，聖人雖言目得血而能視
，然血亦有太過不及也，太過則目壅塞而發痛，不及則目耗竭而失睛，故年少之人
多太過，年老之人多不及，但年少之人則無不及，但年老之人其間猶有太過者，不
可不察也。夫目之內眥太陽經之所起，血多氣少。目之銳眥少陽經也，血少氣多。
目之上綱太陽經也，亦血多氣少。目之下綱陽明經也，血氣俱多。然陽明經起於目
兩旁交頞之中，與太陽少陽俱會於目，惟足厥陰肝經連於目系而已，故血太過者太
陽陽明之實也，血不及者厥陰之虛也。故血出者宜太陽陽明，蓋此二經血多故也。
少陽一經不宜出血，血少故也。刺太陽陽明出血則目愈明，刺少陽出血則目愈昏。
要知無使太過不及，以血養目而已。此內經所謂目得血而能視者此也，凡血之為物
太多則益，太少則枯，人熱則血行疾而多，寒則血行遲而少，此常理也。至於目者
肝之外候也，肝主目，在五行屬水，然木之為物太茂則蔽密，太衰則枯瘁，蔽密則
風不疏通故多摧拉，枯瘁則液不浸潤故無榮華。又況人之有目如天之有日月也，人
目之有翳如日月之有雲霧也。凡雲之興未有不因蒸騰而起者，雖隆冬之時猶且然耳
，況於炎夏之時乎，故目暴赤腫起，羞明隱澀淚出不止。暴寒目瞞皆工藝之所為也
。夫目之五輪乃五臟六腑之精華，宗脈之所聚，其氣輸屬肺金，肉輪屬脾土，赤脈
屬心火，黑水神光屬腎水兼屬肝木。此世俗皆知之矣，及有目疾則又不知病之理，
豈知目不因火則不病，何以言之氣輪變赤，火乘肺也，肉輪赤腫火乘脾也，黑水神
光被翳火乘肝與腎也，赤脈貫目火自甚也，能治火者一句可了。故內經曰熱勝則腫
，治火之法在藥則鹹寒，吐之下之，在鍼則神廷上星囟會前頂百會。血之翳者，可
使立退，痛者可使立已，昧者可使立明，腫者可使立消，惟小兒不可刺囟會，為肉
分淺薄，恐傷其骨。然小兒水在上，火在下，故目明。老人火在上水不足故目昏。
內經曰血實者宜決之。又經曰虛者補之，實者瀉之。如雀目不能夜視及內障，暴怒
大憂之所致也，皆肝主目，血少禁出血，止宜補肝養腎。至於暴赤腫痛皆宜以鍼
刺前五穴出血而已，次調鹽油以塗髮根，甚者雖至于再至于三可也，量其病勢平為
期，少白可黑，落髮可生，有此神驗不可輕傳。人年四十五十不問男女，目暴赤腫
隱澀難開者，以三稜鍼刺前頂百會穴出血大妙。至如年少髮早白落，或白屑者此血
熱而太過也，世俗止知髮者血之餘也，血衰故耳，豈知血熱而寒髮反不茂，肝者木
也，火多水少木反不榮，火至于頂炎上之甚也，大熱病汗後，勞病之後皆髮多脫落
，豈有寒耶，故年衰火勝之人最宜出血，但人情見出血皆不悅矣，豈知出血者乃所
以養血也。凡兔雞豬狗酒醋溼麵動風生冷等物，及憂忿勞力等事，如犯之則不愈矣
。惟後頂強間腦戶風府四穴不可輕用鍼灸，以避忌多故也，若有誤不幸令人瘖，固
宜慎之，其前五穴非徒治目疾，至於頭痛腰脊強外，腎囊燥癢出血皆愈。凡鍼此勿
深，深則傷骨。唐甄權尤得出血之法，世俗云熱湯沃眼十日，明此言謬之久矣。火
方乘目更以熱湯沃之，兩熱相搏是猶投賊以刃也，豈知涼水沃之暫澀而久滑，熱水
沃之暫滑而久澀，不然曷以病目者忌沐浴，或曰世俗皆言涼水沃眼血脈不行，余聞
大笑之，眼藥中用黃連硼砂朴硝龍腦熊膽之屬，皆使人血脈不行耶，何謬之甚也。
又若頭風之甚者，久則目昏。偏頭風者少陽相火也，久則目束，小大腸閟澀者，目
必昏何也，久病滑泄者目皆明，惟小兒利久反疳眼昏，蓋極則反，與此稍異，其餘
皆宜出血而大下之。余嘗病目赤或腫或翳，作止無時，偶至親息帥府間，病目百餘
日，羞明隱澀腫痛不已，忽眼科姜仲安云，宜上星至百會，速以鍼刺四五十刺，
攢竹穴絲竹穴上兼眉際一十刺，反鼻兩孔內以草莖彈之出血三處，出血如泉約二升
許，來日愈大半，三日平復如故。余自歎曰百日之苦一朝而解，學醫半世尚闕此法
，不學可乎。惟小兒瘡入眼者乃餘熱不散耳，止宜降心火瀉肝風益腎水則愈矣。
若大人目暴病者宜汗下吐，以其血在表故宜汗，以其火在上故宜吐，以其熱在中故
宜下，出血之與發汗名雖異而實同，故錄銅人中五穴照用。

  ==中標題==  過愛小兒反害小兒說九

小兒初生之時腸胃綿脆易饑易飽，易虛易實易寒易熱，方書舊說天下皆知之矣。然
禮記曲禮所云玉符潛訣論云天下皆不知。曲禮云童子不衣裘裳說云裘大溫消陰氣，
且人十五歲成童尚不許衣裘。今之人養稚子當正夏時，以綿裌裹腹日不下懷，人氣
相蒸，見天稍寒即封閉密室，睡氈下幕，煖炕紅爐，使微寒不入大煖不泄，雖衰老
之人尚猶不可，況純陽之小兒乎。然君子當居密室亦不當如是之煖也。玉符潛訣論
云嬰兒之病傷於飽也，今人養稚子不察腸胃所容幾何，但聞一聲哭將謂饑號，急以
潼乳納之兒口，豈復知量不吐不已，及稍能食應口輒與。夫小兒初生別無伎倆，惟
善號泣為強良耳，此二者乃百病之源也。小兒除胎生病外有四種：曰驚，曰疳，曰
吐，曰瀉。其病之源止有二：曰飽，曰煖。驚者火乘肝之風木也，疳者熱乘脾之溼
土也，吐者火乘胃膈甚則上行也，瀉者火乘肝與大腸而瀉者也。夫乳者血從金化而
大寒，小兒食之肌肉充實，然其體為水，故傷乳過多反從溼化，溼熱相兼吐痢之病
作矣。醫者不明其本輒以紫霜進食，比金白餅之屬其中皆巴荳杏仁，其巴荳大熱有
大毒，杏仁小熱有小毒。小兒陽熱復以熱毒之藥留毒在內，久必變生，故劉河間先
生以通聖涼膈神芎益元治之，皆無毒之藥。或曰此大人所服之藥，非小兒所宜也。
余聞笑曰大人小兒雖幼壯不同，其五臟六腑豈復殊耶，大人服多小兒服少，其實一
也，故不可下者宜解毒，可下者宜調胃瀉心。然有逐溼為之方者，故余嘗以牽牛大
黃木通三味末之為丸，以治小兒諸病皆效。蓋食乳小兒多溼熱相兼故也，今之醫者
多以此藥謗予，彼既不明造化難與力辯，故予書此方以俟來世知道者。然善治小兒
者當察其貧富貴賤治之，蓋富貴之家衣食有餘，生子常夭。貧賤之家衣食不足，生
子常堅。貧家之子不得縱其慾，雖不如意而不敢怒，怒少則肝病少，富家之子得縱
其慾，稍不如意則怒多，怒多則肝病多矣。夫肝者木也，甚則乘脾矣，又況貧家無
財少藥，故死少。富家有財多藥故死多。故貧家之育子雖薄於富家，其成全小兒反
出於富家之右，其暗合育子之理者有四焉，薄衣淡食少慾寡怒一也。無財少藥其病
自痊，不為庸醫熱藥所攻二也。在母腹中其母作勞，氣血動用形得充實三也。母既
作勞多易生產四也。此四者與富家相反也，俚諺曰兒哭即兒歌，不哭不僂儸。此言
雖鄙，切中其病。世俗豈知號哭者，乃小兒所以泄氣之熱也。老子曰終日號而不嗄
，余嘗授人以養子之法，兒未坐時臥以赤地，及天寒時不與厚衣布而不綿，及能坐
時以鐵鈴木壺雜戲之物，連以細繩置之水盆中，使一浮一沉弄之有聲，當炎暑之時
令坐其傍，掬水弄鈴以散諸熱。內經曰四肢者諸陽之本也，手得寒水陰氣達於心中
，乃不藥之藥也。余嘗告於陳敬之，若小兒病緩，急無藥不如不用，庸醫但恐妻妾
怪其不醫，宜湯浸蒸餅令軟丸作白丸，紿其妻妾以為真藥，使兒服之以聽天命，最
為上藥。忽歲在丙戌群兒皆病泄瀉，但用藥者皆死，蓋醫者不達濕熱之理，以溫燥
行之故皆死。惟陳敬之不與藥。用余之言病兒獨存，噫嗚呼，班固真良史嘗曰：有
病不治得中醫除，暴得大疾病服藥者，當謹熟陰陽無與眾謀。若未病之前，從予奉
養之法，亦復不生病，縱有微疾雖不服藥可也。

  ==中標題==  服藥一差轉成他病說十

語云子之所慎齊戰疾，又曰丘未達不敢嘗此言，服藥不可不畏慎也。然世有百十年
相襲之弊，至今不除者敢略數一二，使後車改轍不蹈前覆。夫傷寒溫疫時氣，中暑
風溫風瘧與中酒傷食者，其初相類，此最誤人，或先一日頭痛，曾傷酒便歸過于酒
，曾傷食便歸過于食，初覺滿悶醫者不察其脈，不言其始，徑用備急丹，纏積丹，
軟金丸，酒癥丸。此藥犯巴豆或出油不盡大熱大毒，走泄五七行或十餘行，其人必
津液枯涸，腸胃轉燥，發黃瘀熱目赤口乾，恍惚潮熱昏憒，惑狂諸熱交作，如此誤
死者不可勝舉。若其人或本因酒食致過，亦能頭痛身熱戰慄惡寒，醫者不察其脈，
不究其原，反作傷食發之，桂枝麻黃升麻之屬以汗解之，汗而不解轉轉疑惑反生他
證，如此誤死者可勝計哉。又如久病咳嗽形體羸瘦，食飲減少日輕夜劇，醫者不察
便與烏梅罌粟殼紫苑枯礬，如此峻攻嗽疾未除，澀滯之病作矣。嗽加之澀，飲食彌
減，醫者不察更以熱劑養胃，溫劑和脾致令頭面汗出，燥熱潮發形容瘦瘁，涎液上
出流如湧泉，若此死者不可勝數。又如婦人產餘之疾，皆是敗血惡物，發作寒熱臍
腹撮痛，乳潼枯涸食飲梢減，醫者不察便謂產後出血數斗，氣血俱虛便用溫熱之劑
養血補虛，止作寒治舉世皆然，豈知婦人之孕如天地之孕物也，物以陰陽和合而後
生人，亦以陰陽和合而後孕。偏陰偏陽豈有孕乎。此與禾黍瓜果之屬何異哉，若水
旱不時，則華之與實俱痿落矣。此又與孕而不育者復何異哉，七月立秋後十八日，
寸草不結者猶天寒故也。今婦人妊娠終十月無難，而生反謂之寒何不察其理之甚也
。竊譬之治磚者炎火在下，以水沃其窯之巔遂成磚矣。磚既出窯，窯頓寒耶。世俗
竟傳黑神散之屬，治產後一十八證，非徒其不愈則經脈涸閉，前後淋悶嘔吐嗽痰，
凡百熱證生矣。若此誤死者不可計之。曷若四物湯與涼膈散，停對大作湯劑而下之
，利以數行惡物俱盡後，服淡甘之劑自愈矣。又如小兒腹滿喘嗽痰涎不利，醫者不
察便用白餅子之屬。夫白餅子巴豆大熱有大毒，兼用膩粉其後必生口瘡，上喘欬嗽
嘔吐不嗜飲食之疾。然此治貧家小兒猶或可效，膏梁之家必生他病又何疑哉。又如
瀉利之疾歲歲有之，醫者不察便用聖散子之屬，乾薑，赤石脂，烏梅，罌粟殼，官
桂，石榴皮，龍骨，牡蠣之屬，變生小便癃閟，甚者為脹，又甚者水腫之疾生矣。
間有愈者病有微者也，甚則必不愈矣。又如人病停飲或因夏月傷冷過多，皆為脾胃
客氣有餘也，宜逐而去之，醫者不可以為脾衰而補之，則痞者更痞，滿者更滿，復
有巴豆丸下之者，病雖少解必不嗜食，上燥之病生矣。又如人因閃肭膝髁肘腕大痛
，醫者不察便用鍼出血，如未愈者再三刺血，出血既多遂成跛臂。內經曰足得血
而能步，血盡安得步哉。若余治閃肭則不然，以禹功散或通經二三錢下神祐丸，或
除溼丹百餘丸峻瀉一二十行則痛出當痒。發痛屬夏，痒屬秋，出則夏衰矣，此五行
勝復之理也。故凡腰胯痛杖瘡落馬墬墮打撲，莫不同然，蓋此痛得之於外非其先
元虛元弱。古人云痛隨利減，宜峻瀉一二十行，畢但忌熱酒，可一藥而愈，勿謂峻
瀉輕侮此法。昔有齒痛連月不止，以鐵鈴鈕取之血不止而死，又有人因上下齒痛，
凡百痛者輒取，不數年上下齒盡，至五十歲生硬之物皆不能食。夫上下齒痛，皆由
手足陽明二經風熱甚而痛矣，可用大小承氣湯，藏用丸，祛風丸等藥瀉之，則痛當
自止。內經曰諸痛痒瘡瘍皆屬心火。啟玄子云百端之起皆自心生，心者火也，火生
土之故也，出牙之誤不可不知。又如治水腫痛者，多用水銀輕粉白丸子大毒之藥下
之，水腫未消而牙齒落，牙齒落而不進食，水盡而立斃。復有人於兩足鍼之水出，
如泉水盡亦斃矣。

儒門事親卷一終。

  ==大標題==  卷二

  ==中標題==  偶有所遇厥疾獲瘳記十一

余昔過夏邑，西有婦人病腹脹如鼓，飲食乍進乍退，寒熱更作而時吐嘔且三年矣。
師覡符咒無所不至惟俟一死，會十月農隙田夫聚獵，一犬役死磔于大樹根盤，遺腥
在其上，病婦偶至樹根頓覺昏憒，眩瞀不知人，枕于根側口中虫出其狀如蛇，口眼
皆具以舌舐其遺腥，其人驚見長虫，兩袖裹其手按虫頭極力而出之，且二尺許，重
幾斤剖而視之，以示諸人，其婦遂愈，虫亦無名，此正與華元化治法同。蓋偶得吐
法耳。又有一書生瘧間日一作，將秋試，及試之日乃瘧之期，書生憂甚，誤以蔥蜜
合食，大吐涎數升，瘀血宿食皆盡，同室驚畏，至來日入院瘧亦不發，亦偶得吐法
耳。正隆間有聖旨取汴梁諸匠氏，有木匠趙作頭，鐵匠杜作頭，行次失路迷至大宅
，乞宿主人不納，曰家中有人重病不敢納君，杜作頭紿曰此趙公乃汴梁太醫之家，
今蒙上司見召迷路至此，蓋病者當愈而遇此公也，主人默而入，良久復出將邀二人
入室，與之食已，主人起請曰煩太醫看病何如，趙見而笑曰，一藥可愈，二人竊議
曰來時所攜熟藥寄他車上，此中實無奈何，杜曰此甚易耳，出門得牛糞一塊作三
十粒，下以溫水，少頃病人覺胸中如虫行，一涌而出狀若小蜣蜋一二升，以手探之
又約一升，頓覺病去。明日主人出謝，曰百歲老人未嘗見此神效之藥也，禮餞二人
遂歸，嗚呼此二子小人也，欲苟一時之寢，遂以穢物治人，亦偶得吐法耳。又有一
婦病風癇，從六七歲因驚風得之，自後三二年間一二作，至五七年五七作，逮三十
餘歲至四十歲日作，或一日十餘作，以至昏癡健忘求死而已，會興定歲大饑，遂採
百草而食，於水瀕采一種草，狀若蔥屬，泡蒸而食之，食訖向五更，覺心中不安吐
涎如膠，連日不止約一二斗，汗出如洗，初昏困，後三日輕健，非曩之比，病去食
進，百脈皆和，省其所食不知何物，訪問諸人乃憨蔥苗也，憨蔥苗者本草所謂藜蘆
苗是也，圖經云藜蘆苗吐風病，此亦偶得吐法耳。又有一婦年三十餘病滑泄經年，
皆云虛中有積，以無憂散五七日一服，至二十服不效，又服纏積丹軟金丸諸藥皆不
效，其人服藥愈速病勢愈甚，食飲日減，人或謂曰此休息痢也，宜灸中脘及左右穴
臍下氣海及膀胱穴，以三里引之，每年當冬至日夏至日灸之，前後至萬餘壯，忽門
外或者曰此病我屢識，蓋大傷飲之故，即目桃花正開，俟其落時以長棘針刺之，得
數十萼勿犯人手，以白麵和作餅子，文武火燒令熟，嚼爛以米飲湯下之，病人如其
言服之不一二時，瀉如傾前後瀉六七日僅數百行，昏困無所知覺，惟索冷水徐徐而
飲，至六七日少省，爾後食日進，神日昌氣血日和，不數年生二子，此人本不知桃
花萼有取積之神效，亦偶得瀉法耳。余昔過株林，見一童子誤吞銅鐵之物成疾而羸
，足不勝身，會六七月淫雨不止，無薪作食，過饑數日，一旦鄰牛死聞作葵羹粳飯
，病人乘饑頓食之，良久泄注如傾，覺腸中痛遂下所吞之物，余因悟內經中肝苦急
食甘以緩之，牛肉大棗葵菜皆甘物也，故能寬緩腸胃，且腸中久空又遇甘滑之物，
此銅鐵所以下也，亦偶得瀉法耳。頓有老人年八十歲，臟腑澀滯數日不便，每事後
時目前星飛，頭目昏眩鼻塞腰痛，積漸食減，縱得大便結燥如彈，一日友人命食血
藏葵羹油渫菠稜菜，遂頓食之，日日不乏前後皆利，食進神清，年九十歲無疾而終
。圖經云菠菜寒利腸胃，芝麻油炒而食之利大便，葵寬腸利小溲，年老之人大小便
不利最為急切，此亦偶得瀉法耳。昔一士人趙仲溫赴試，暴病兩目赤腫晴翳不能識
路，大痛不任欲自尋死，一日與同儕釋悶坐於茗肆中，忽鉤窗脫鉤，其下正中仲溫
額上，髮際裂長三四寸，紫血流數升，血止目快，能通路而歸，來日能辨屋脊，次
見瓦溝，不數日復故，此不藥不針誤出血而愈矣。夫出血者乃發汗之一端也，亦偶
得出血法耳。鳴呼世人欲論治大病，舍汗下吐三法其餘何足言哉，此一說讀之者當
大笑耳。今之醫者宜熟察之可也，人能謹察其真中之誤，精究其誤中之真，反覆求
之無病不愈，余之所以書此者，庶後之君子知余之用心非一日也。又有病目不睹者
，思食苦苣，頓頓不闕，醫者以為有虫，曾不周歲兩目微痛如虫行，大眥漸明俄然
大見。又如方北方貴人愛食乳酪牛酥，羊生魚膾，鹿脯豬腊，海味甘肥之物，皆虫
之萌也，然而不生虫者，蓋筵會中多胡荽蕪荑醬鹵汁，皆能殺九虫，此二者亦偶得
服食法耳。智者讀此當觸類而長之。

  ==中標題==  攻裏發表寒熱殊塗箋十二

有一言而可以該醫之旨者，其惟發表攻裏乎，雖千枝萬派不過在表在裏而已矣。欲
攻其裏者宜以寒為主，欲發其表者宜以熱為主，雖千萬世不可易也。內經言之詳矣
，今人多錯解其旨，故重為之箋，發表不遠熱，攻裏不遠寒，此寒熱二字謂六氣中
司氣之寒，司氣用寒時，用藥者不可以寒藥。司氣用熱時，用藥者不可以熱藥，此
常理也。惟攻裏發表則反之，然而攻裏發表常分作兩塗，若病在表者雖畏日，流金
之時不避司氣之熱，亦必以熱藥發其表。若病在裏者雖堅水，積雪之時不避司氣之
寒，亦必以寒藥攻其裏。所謂發表者出汗是也，所謂攻裏者湧泄是也，王太僕注云
汗泄下痢，皆以其不住於中也。夫不住其中則其藥一去不留，雖以寒藥犯司氣之寒
，熱藥犯司氣之熱亦無害也。若其藥留而不出，適足以司氣增邪，是謂不發不攻，
寒熱內賊其病益甚，無病者必生病，有病者必甚。若司氣用寒之時病在表而不在裏
，反以寒藥冰其裏，不涌不泄，堅腹滿痛急下痢之病生矣。若司氣用熱之時病在裏
而不在表，反以熱藥燥其中，又非發汗則身熱吐下霍亂，癰疽瘡痒瞀鬱注下，瘈
腫脹嘔吐鼽衄頭痛骨節攣肉痛，血泄淋閟之病生矣，以此知非熱不能解表，非寒不
能攻裏，是解表常宜熱，攻裏常宜寒，若反此法是謂妄造。今之用藥者以荊黃湯解
表，以薑桂藥攻裏，此與以水濟水，以火濟火何異哉，故非徒不效，輕者危，甚者
死。夫本草一書不過酸苦甘辛鹹淡六味而已，聖人既以辛甘發散為陽，酸苦涌泄為
陰，又以淡味滲泄為陽，是辛甘淡三味以解表，酸苦鹹三味以攻裏，發表與滲泄非
解表而何，涌泄非攻裏而何，此二者聖人之法盡矣，蔑以加矣。然則醫之法果多乎
哉，攻裏以寒，解表以熱而已矣。雖然表病而裏不病者，可專以熱藥發其表，裏病
而表不病者可專以寒藥攻其裏，表裏俱病者雖可以熱解表，亦可以寒攻裏，此仲景
之大小柴胡湯雖解表亦兼攻裏，最為得體。今之用藥者只知用熱解表，不察裏之已
病，故前所言熱證皆作矣。醫者不知罪由已作，反謂傷寒變證，以誣病人非一日也
。故劉河間自製通聖散加益元散，名為雙解，千古之下得仲景之旨者劉河間一人而
已，然今之議者以為雙解不可攻裏，謗議紛紜坐井小天，誠可憾也。豈知雙解煎以
蔥鬚荳豉，涌而汗之一劑立雪所苦，縱不全瘥亦可小瘳，向所謂熱證亦復不作俟。
六輕傳畢微下而已，今醫者不知其濟物無窮之功，乃妄作損胃無窮之謗，憤劉河間
有能醫之名，設堅白之論以求世譽，孰肯剖璞一試而追悔和氏之刖足哉。余之所以
屢書此者，歎知音之難遇也，近者余之故人某官不欲斥言其名，因病頭項強，狀類
傷寒，服通聖散雖不得其法而無害也，醫者見其因通聖散也立毀其非仲景之藥也，
渠不察其熱已甚矣，復以辛熱發之，汗出不解，發黃血泄竟如前所言，後雖以承氣
下之不能已，又復下之，至絕汗出其脈猶搏擊然，余親見其子言之甚詳，至今士大
夫皆不知辛熱一發之過也，獨歸罪于通聖散，嗚呼甚矣，道之難明也。頃余之舊契
讀孟堅漢書藝文志載五苦六辛之說，而顏師古輩皆無注解，渠特以問余，余顧其內
經諸書中亦不見其文，既相別矣乘蹇且十里外颯然而悟，欲復迴以告予之舊契，已
歸且遠乃令載之，以示來者。夫五者五臟也，臟者裏也，六者六腑也，腑者表也，
病在裏者屬陰分，宜以苦寒之藥涌之泄之。病在表者屬陽分，宜以辛溫之劑發之汗
之，此五苦六辛之意也。顏師古不注蓋闕其疑也，乃知學不博而欲為醫難矣。余又
徐思五積六聚，其用藥亦不外于是。夫五積在臟有常形屬裏，宜以苦寒之藥涌之泄
之，六聚在腑無常形屬表，宜以辛溫之藥發之汗之，與前五苦六辛亦合，亦有表而
可用柴胡之涼者，猶宜熱而行之，裏寒而可用薑附之熱者，猶宜寒而行之。余恐來
者不明內經發表攻裏之旨，故併以孟堅五苦六辛之說附于卷未。

  ==中標題==  汗下吐三法該盡治病詮十三

人身不過表裏，氣血不過虛實，表實者裏必虛，裏實者表必虛，經實者絡必虛，絡
實者經必虛，病之常也。良工之治病者，先治其實，後治其虛，亦有不治其虛時。
粗工之治病，或治其虛或治其實，有時而幸中有時而不中。謬工之治病，實實虛虛
其誤人之跡常著，故可得而罪也，惟庸工治病純補其虛，不敢治其實，舉世皆曰平
穩，誤人而不見其跡，渠亦自不省其過，雖終老而不悔，且曰吾用補藥也何罪焉，
病人亦曰彼以補藥補我彼何罪焉，雖死而亦不知覺。夫粗工之與謬工非不誤人，惟
庸工誤人最深，如鯀湮洪水不知五行之道。夫補者人所喜，攻者人所惡，醫者與其
逆病人之心而不見用，不若順病人之心而獲利也，豈復計病者之死生乎。鳴呼世無
真識誰能別之，今余著此吐汗下三法之詮，所以該治病之法也，庶幾來者有所憑藉
耳。夫病之一物非人身素有之也，或自外而入，或由內而生皆邪氣也，邪氣加諸身
速攻之可也，速去之可也。攬而留之雖愚夫愚婦皆知其不可也，及其聞攻則不悅，
聞補則樂之。今之醫者曰當先固其元氣，元氣實邪自去，世間如此妄人何其多也。
夫邪之中人輕則傳，久而自盡，頗甚則傳久而難已，更甚則暴死。若先論固其元氣
以補劑補之，真氣末勝而邪已交馳橫鶩而不可制矣，惟脈脫下虛無邪無積之人始可
議補，其餘有邪積之人而議補者，皆鯀湮洪水之徒也。今予論吐汗下三法先論攻其
邪，邪去而元氣自復也，況予所論之法，識練日久至精至熟，有得無失，所以敢為
來者言也。天之六氣風暑火濕燥寒，地之六氣霧露雨雹冰泥，人之六味酸苦甘辛鹹
淡，故天邪發病多在乎上，地邪發病多在乎下，人邪發病多在乎中，此為發病之三
也，處之者三出之者亦三也。諸風寒之邪結搏皮膚之間，藏于經絡之內留而不去，
或發疼痛走注麻痹不仁，及四肢腫痒拘攣可汗而出之，風痰宿食在膈或上脘可湧而
出之，寒濕痼冷熱客下焦，在下之病可泄而出之。內經散論諸病非一狀也，流言治
法非一階也，至真要大論等數篇言運氣所生諸病，各斷以酸苦甘辛鹹淡以總括之，
其言補時見一二，然其補非今之所謂補也，文具于補論條下，如辛補肝，鹹補心，
甘補腎，酸補脾，苦補肺。若此之補乃所以發腠理致津液通，血氣至，其統論諸藥
則曰辛甘淡三味為陽，酸苦鹹三味為陰，辛甘發散淡滲泄，酸苦鹹涌泄，發散者歸
于汗，涌者歸于吐，泄者歸于下，滲為解表歸于汗，泄為利小溲歸于下，殊不言補
，乃知聖人止有三法，無第四法也。然則聖人不言補乎，曰蓋汗下吐以若草木治病
者也，補者以榖肉果菜養口體者也，夫榖肉果菜之屬猶君之德教也，汗下吐之屬猶
君之刑罰也，故曰德教興平之梁肉，刑罰治亂之藥石，若人無病梁肉而已，及其有
病當先誅伐有過病之去也。梁肉補之如世已治矣，刑措而不用豈可以藥石為補哉，
必欲去大病大瘵，非吐汗下未由也已。然今之醫者不得盡汗下吐法各立門墻，誰肯
屈己之高而一問哉，且予之三法能兼眾法，用藥之時有按有蹻，有揃，有導，有減
，有增，有續，有止。今之醫者不得予之法，皆仰面傲笑曰吐者瓜蒂而已矣，汗者
麻黃升麻而已矣，下者巴豆牽牛朴硝大黃甘遂芫花而已矣，既不得其術從而誣之，
予固難與之苦辯，故作此詮，所謂三法可以兼眾法者，如引涎漉涎啑氣追淚，凡上
行者皆吐法也。炙蒸熏渫洗熨烙針刺砭射導引按摩，凡解表者皆汗法也。催生下乳
磨積逐水破經泄氣，凡下行者皆下法也，以余之法所以該眾法也，然予未亦未嘗以
此三法遂棄眾法，各相其病之所宜而用之，以十分率之此三法居其八九，而眾所當
纔一二也，或言內經多論鍼而少論藥者，蓋聖人欲明經絡豈知針之理即所謂藥之理
，即今著吐汗下三篇各條，藥之輕重寒溫于左，仍于三法之外別著原補一篇，便不
預三法，恐後之醫者泥于補故置之三篇之末，使用藥者知吐中有汗，下中有補，止
有三法。內經曰：知其要者，一言而終，是之謂也。

  ==中標題==  凡在上者皆可吐式十四

夫吐者人之所畏，且順而下之尚猶不樂，況逆而上之，不悅者多矣。然自胸已上大
滿大實病如膠粥，微丸微散皆兒戲也，非吐病安能出。仲景之言曰大法春宜吐，蓋
春時陽氣在上，人氣與邪氣亦在上，故宜吐也，涌吐之藥或丸或散，中病則止不必
盡劑，過則傷人。然則四時有急吐者，不必直待春時也。但仲景言其大法耳，今人
不得此法，遂廢而不行，試以名方所記者略數之，如仲景傷寒論中以蔥根白豆豉湯
吐頭痛，梔子厚朴湯以吐懊，瓜蒂散以吐傷寒六七日因下後腹滿無汗而喘者，如
此三方豈有殺人者乎，何今議予好涌者多也。又如孫氏千金方風論中散方往往皆效
，近代本事方中稀涎散吐膈實中滿痰厥，失音牙關緊閉如喪神守，萬全方以鬱金散
吐頭痛眩運，頭風惡心沐浴風。近代普濟方以吐風散，追風散，吐口噤不開不省人
事。以皂角散吐涎潮。總錄方中以常山散吐瘧。孫尚方以三聖散吐發狂，神驗方吐
舌不正，補亡篇以遠志去心，春分前服之預吐瘟疫。此皆前人所用之藥也，皆有效
者。何今之議予好涌者多也，惟養生必用，方言如吐其涎，今人跛躄校正方已引風
門中碧霞丹為證，予不須辨也，但內經明言高者越之。然名醫錄中惟見太倉公華元
化徐文伯能明律用之，自餘無聞，乃知此法廢之久矣。今予驟用于千載寂寥之後，
宜其驚且駭也，惜乎黃帝岐伯之書，伊摯仲景之論，棄為閑物，縱有用者指為山野
無韻之人，豈不謬哉。予之用此吐法，非偶然也，曾見病之在上者，諸醫盡其技而
不效，余反思之投以涌劑，少少用之頗獲徵應，既久乃廣訪多求漸臻精妙，過則能
止，少則能加。一吐之中變態無窮屢用屢驗，以至不疑。故凡可吐令條達者，非徒
木鬱然，凡在上者皆宜吐之，且仲景之論胸上諸實鬱而痛不能愈，使人按之，及有
涎唾下痢十餘行，其脈沉遲寸口脈微滑者，此可吐之，吐之則止。仲景所謂胸上諸
實，按之及有涎唾者皆邪氣在上也，內經曰下痢脈遲而滑者內實也，寸口脈微滑者
上實也，皆可吐之。王冰曰上盛不已吐而奪之。仲景曰宿食在上脘當吐之。又如宿
飲酒積在上脘者亦當吐之，在中脘者當下而去之。仲景曰病人手足厥冷兩手脈乍結
，以客氣在胸中心下滿而煩，欲食不能食者，知病在胸中當吐之。余嘗用吐方皆是
仲景方中瓜蒂散吐傷寒頭痛，用蔥根白豆豉湯以吐雜病頭痛，或單瓜蒂名獨聖加茶
末少許以吐痰飲食，加全蝎稍以吐兩肋刺痛，濯濯水聲者，內經所謂濕在上，以
苦吐之者其是謂歟。今人亦有竊予之法者，然終非口授或中或否或涌而不能出，或
出而不能止，豈知上涌之法名曰撩痰，撩之一字自有擒縱卷舒，頃有一工吐陳下，
一婦人半月不止涎至數斗，命懸須臾倉皇失計求予解之，予使煎麝香湯下咽立止。
或問麝香何能止吐，予謂之曰瓜苗聞麝香即死，吐者瓜蒂也，所以立解。如藜蘆吐
者不止以蔥白湯解之，以石藥吐者不止以甘草貫眾解之，諸草木吐者可以麝香湯解
之。以本草考之吐藥之苦寒者，有豆豉，瓜蒂，荼末，梔子，黃連，苦參，大黃，
黃芩。辛苦而寒者有鬱金，常山，藜蘆。甘苦而寒者，有地黃汁。苦而溫者，有木
香，遠志，厚朴。辛苦而溫者，有薄荷，莞花。辛而溫者，有穀精草，蔥根鬚。辛
而寒者，有輕粉。辛甘而溫者，有烏頭，弣子尖。酸而寒者，有晉礬，綠礬，虀汁
。酸而平者，有銅錄。甘酸而平者，有赤小豆。酸而溫者，有飯漿。酸辛而寒者，
有膽礬。酸而寒者，有青鹽，白米飲。辛鹹而溫者，有皂角。甚鹹而寒者，有滄鹽
。甘而寒者，有牙硝。甘而微溫且寒者，有參蘆頭。甘辛而熱者有蝎稍。凡此三十
六味，惟常山膽礬瓜蒂有小毒，藜蘆芫花輕粉烏附尖有大毒外，二十六味皆吐藥之
無毒者，各對證擢而用之。此法宜先小服，不滿積漸加之。余之撩痰者以釵股雞羽
探引不出，以虀投之，投之不吐再投之，且投且探無不出者，吐至昏眩慎勿驚疑。
書曰若藥不瞑眩厥疾弗瘳，如發頭眩可飲冰水立解，如無冰時新汲水亦可，強者可
一吐而安，弱者可作三次吐之，庶無損也。吐之次日有清快者，有轉甚者，蓋引之
而吐未平也，俟數日當再涌之，如覺渴者，冰水新水瓜梨柿及涼物皆不禁，惟禁貪
食過飽硬物乾脯難化之物，心火既降中脘沖和陰道必強，大禁房勞大憂悲思，病人
既不自責眾議因而噪之，歸罪于吐法，起謗其由此也，故性行剛暴好怒喜淫之人不
可吐，左右多嘈雜之言不可吐，病人頗讀醫書實非深解者不可吐，主病者不能辯邪
正之說不可吐，病人無正性妄言妄從反覆不定者不可吐，病勢巇危老弱氣衰者不可
吐，自吐不止亡陽血虛者不可吐，諸吐血嘔血咯血衄血嗽血崩血失血者皆不可吐，
吐則轉生他病，侵成不救反起謗端，雖懇切求，慎勿強從，恐有一失，愈令後世不
信此法，以小不善累大善也，必標本相得彼此相信，真知此理不聽浮言，審明某絡
某經某臟某腑某氣某血，某邪某病決可吐者，然後吐之，是予之所望于後之君子也
，庶幾不使此道湮微，以薪傳薪耳。

  ==中標題==  凡在表者皆可汗式十五

風寒暑濕之氣入于皮膚之間而未深，欲速去之莫如發汗。聖人之刺熱五十九刺為無
藥而設也，皆所以開玄府而逐邪氣，與汗同然。不若以藥發之使一毛一竅無不啟發
之為速也，然發汗亦有數種，世俗止知惟溫熱者為汗藥，豈知寒涼亦能汗也，亦有
薰漬而為汗者亦有導引而為汗者，如桂枝湯桂枝麻黃各半湯，五積散敗毒敗皆發汗
甚熱之藥也，如升麻湯，葛根湯，解肌湯，逼毒散，皆辛溫之藥也。如大柴胡湯小
柴胡湯，柴胡飲子苦寒之藥也，如通聖散雙解散當歸散子皆辛涼之藥也，故外熱內
寒宜辛溫外寒內，熱宜辛涼平準所謂導引而汗者，華元化之虎鹿熊猴鳥五禽之戲使
汗出如傅粉，百疾皆愈，所謂薰漬而汗者，如張苗治陳廩，丘燒地布桃葉，蒸之大
汗立愈。又如許輒宗治許太后感風不能言，作防風湯數斛置於床下氣如煙霧，如其
言遂愈能言，此皆前人用之有驗者，以本草校之荊芥香白芷陳皮半夏細辛蒼朮，其
辛而溫者乎。蜀椒胡椒茱萸大蒜，其辛而大熱者乎。生薑其辛而微溫者乎。天麻蔥
白其辛而平者乎。青皮薄荷其辛苦而溫者乎。防己秦艽其辛而且苦者乎。麻黃人參
大棗其甘而溫者乎。葛根赤茯苓其甘而平者乎。桑白皮其甘而寒者乎。防風當歸其
甘辛而溫者乎。附子其甘辛而大熱者乎。官桂桂枝其甘辛而大熱者乎。厚朴其苦而
溫者乎。桔梗其苦而微溫者乎。黃芩知毋枳實地骨皮其苦而寒者乎。前胡柴胡其苦
而微寒者乎。羌活其苦辛而微溫者乎。升麻其苦甘且平者乎。芍藥其酸而微寒者呼
。浮萍其辛酸而寒者乎。凡此四十味皆發散之屬也，惟不善擇者當寒而反熱，當熱
而反寒，此病之所以變也。仲景曰大法春夏宜汗，春夏陽氣在外人氣亦在外，邪氣
亦在外故宜發汗，然仲景舉其略耳。設若秋冬得春夏之病當不發汗乎，但春夏易汗
而秋冬難耳。凡發汗欲周身然不欲如水淋漓，欲令手足俱周遍汗出一二時為佳
。若汗暴出邪氣多不出，則當重發汗則使人亡陽。凡發汗中病則止不必盡劑，要在
劑當不欲過也，此雖仲景調理傷寒之法，至於雜病復何異哉。且如傷寒麻黃之類為
表實而設也，桂枝湯之類為表虛而設也，承氣湯為陰虛而設也，四逆湯為陽虛而設
也，表裏俱實者所謂陽盛陰虛下之則愈，表裏俱虛者所謂陰盛陽虛汗之則愈也，所
謂陽為表而陰為裏也，如表虛亡陽發汗則死，發汗之法辯陰陽別表裏定虛實，然後
汗之，隨治隨應設。若飧泄不止日夜無度，完穀不出，發汗可也。內經曰春傷於風
，夏生飧泄，此以風為根，風非汗不出。昔有人病此者，腹中雷鳴泄注米榖不分，
小便澀滯皆曰脾胃虛寒故耳，豆蔻鳥梅罌粟殼乾薑附子曾無一效，中脘臍下灸已數
十燥熱轉甚，小溲涸竭瘦削無力，飲食減少命予視之，余以謂應象論曰熱氣在下水
穀不分，化生飧泄。寒氣在上則生脹，而氣不散何也，陰靜而陽動故也，診其兩
手脈息俱浮大而長，身表微熱用桂枝麻黃湯以薑棗煎，大劑連進三服汗出終日至旦
而愈，次以胃風湯和平臟腑調養陰陽，食進病愈。又貧家一男子年二十餘病破傷風
，搐牙關緊急角弓反張，棄之空室無人問者，時時呻呼。余憐其苦，以風藥投之口
噤不能下，乃從兩鼻竅中灌入咽喉約一中碗，死中求生，其藥皆大黃甘遂牽牛硝石
之類，良久上涌下泄，吐且三四升，下一二十行，風搐立止，肢體柔和，旦已自能
起口，雖開尚未能言，予又以桂枝麻黃湯三兩作一服，使啜之汗出周匝如洗，不三
日而痊。又如小兒之病驚風搐搦，涎潮熱鬱，舉世皆用大驚丸抱龍丸鎮心丸等藥，
間有不愈者，余潛用蒂赤小豆等分共為細末，以豬膽汁浸蒸餅為丸，衣以螺青或丹
砂，以漿水乳汁送之，良久風涎涌出一兩杓，三五日一涌，涌三五次，漸以通聖散
稍熱服之，汗然病日已矣。頃又治一狂人陰不勝其陽，則脈流薄厥陽并乃狂。
難經曰重陽者狂，重陰者癲，陽為腑陰為臟，非陽熱而陰寒也，熱并於陽則狂，狂
則生，寒并於陰則癲，癲則死。內經曰足陽明有實則狂，故登高而歌棄衣而走，無
所不為，是熱之極也，以調胃承氣大作湯下數十行，三五日復上涌一二升，三五日
又復下之，凡五六十日下百餘行，吐亦七八度，如吐時暖室置火，以助其熱而汗少
解，數汗方平。又治一酒病人，頭痛身熱惡寒狀類傷寒，診其脈兩手俱洪大，三兩
日不圊，余以防風通聖散約一兩，用水一中碗，生薑二十餘片，蔥鬢根二十莖，豆
豉一大撮，同煎三五沸去滓稍熱分作二服，先服一服多半，須臾以釵股探引咽中吐
出宿酒，酒之香味尚然約一兩杓，頭上汗出如洗，次服少半立愈。內經曰火鬱發之
，發為汗之，令其疏散也。又嘗治一稅官病風寒濕痹，腰腳沉重浮腫，夜則痛甚，
兩足惡寒，經五六月間猶綿脛靴足腰膝，皮膚少有跣露則冷風襲之，流入經絡其痛
轉劇，走注上下往來無定，其痛極處便摩急而腫起，肉色不變，腠理間如虫行，每
遇風冷病必轉增，飲食轉減，肢體瘦乏須人扶掖猶能行立，所服者烏附薑桂種種燥
熱，燔針著灸莫知其數，前後三年不獲一愈，一日命予脈之，其兩手皆沉滑有力，
先以導水丸通經散各一服，是夜瀉三十餘行，痛減半，遂漸服赤伏苓湯，川芎湯，
防風湯，此三方在宣明論中治痹方是也，日三服煎七八錢，然汗出。余又作玲
瓏灶法薰蒸，血熱病必增劇，諸汗法古方亦多有之，惟以此發汗者世罕知之，故予
嘗曰吐法兼汗，艮以此夫。

  ==中標題==  凡在下者皆可下式十六

下之攻病人亦所惡聞也，然積聚陳腐于中，留結寒熱於內，留之則是耶，逐之則是
耶。內經一書惟以氣血通流為貴，世俗庸工惟以閉寒為貴，又止知下之為瀉，又豈
知內經之所謂下者乃所謂補也，陳腐去而腸胃潔，癥瘕盡而榮衛昌，不補之中有真
補者存焉。然俗不信下之為補者，蓋庸工妄投下藥，當寒反熱當熱反寒，未見微功
轉成大害，使聰明之士亦復不信者此也，所以謂寒藥下者調胃承氣湯，泄熱之上藥
也，大小桃仁承氣次也，陷胸湯又其次也，大柴胡又其次也。以涼藥下者八正散，
泄熱兼利小溲，洗心散抽熱兼治頭目，黃連解毒散治內外上下畜熱而不泄者，四物
湯涼血而行經者也。神芎丸解上下畜熱而泄者也。以溫藥而下者無憂散，下諸積之
上藥也，十棗湯下諸水之上藥也。以熱藥下者煮黃丸纏金丸之類也，急則用湯緩則
用丸，或以湯送丸，量病之微甚中病即止，不必盡劑，過而生愆。仲景曰大法秋宜
泄，謂秋則陽氣在下，人氣與邪氣亦在下，故宜下。此仲景言其大概耳。設若春夏
有可下之疾當不下乎，此世之庸工跼蹜遷延，誤人大病者也，皆曰夏月豈敢用過藥
瀉脫胃氣，嗚呼何不達造化之甚也。內經稱土火之鬱發四之氣，以五月先取化源，
瀉土補水。又曰土鬱則奪之。王太僕注云奪謂下之，令無壅礙也。然則於五月先防
土壅之發，令人下奪。素問之言非歟，然隨證不必下奪，在良工消息之也。余所以
言此者矯世俗，期不誤大病暴病者耳。故土鬱之為奪，雖大承氣湯亦無害也。試舉
大承氣之藥，論大黃苦寒通九竅利大小便，除五臟六腑積熱，芒硝鹹寒破痰散熱潤
腸胃，枳實苦寒為佐使，散滯氣消痞滿除腹脹，厚朴辛溫和脾胃寬中通氣，此四味
雖為下藥，有泄有補卓然有奇功。劉河間又加甘草以為三一承氣，以甘和其中最得
仲景之秘也。余嘗以大承氣改作調中湯，加以薑棗煎之，俗見薑棗以為補脾胃而喜
服，不知其中有大黃芒硝也，惡寒喜暖取補，故自古及今天下皆然，此內經之法抑
屈而不伸者也，此藥治中滿痞氣不大便者，下五七行殊不困乏，次日必神清氣快，
膈空食進。內經曰脾為之使，胃為之市，人之食飲酸鹹甘苦百種之味，雜湊于此壅
而不行，蕩其舊而新之，亦脾胃之所望也。況中州之人食雜而不勞者乎，中州土也
兼載四象木金水火，皆聚此中，致脾胃之病柰何，中州之醫不善掃除倉廩，使陳腐
積而不能去，猶曰我善補大罪也。此藥有奇功皆謂服之便成傷敗，乃好丹而非素者
也，或言男子不可久瀉，婦人不可久吐，何妄論之甚也，可吐則吐，可下則下，豈
問男女乎。大人小兒一切所傷之物在胃脘，如兩手脈遲而滑者內實也，宜下之，何
以別乎。蓋傷宿食者惡食，傷風者惡風，傷寒者惡寒，傷酒者惡酒，至易辨也。故
凡宿食在胃脘皆可下之，則三部脈平。若心下按之而硬滿者猶宜再下之，如傷寒大
汗之後，重復勞發而為病者，蓋下之後熱氣不盡故也，當再下之。若雜病腹中滿痛
不止者，此為內實也。金匱要略曰痛而腹滿，按之不痛為虛，痛者為實。難經曰痛
者為實，腹中滿痛裏壅為實，故可下之，不計雜病傷寒皆宜急下之，宜大承氣湯或
導水丸或泄水丸等藥，過十餘行，如痛不已亦可再服，痛已則止。至如傷寒大汗之
後發熱脈沉實，及寒熱往來時時有涎嗽者，宜大柴胡湯加當歸煎服之，下三五行立
愈。產後慎不可作諸虛不足治之，必變作骨蒸寒熱，飲食不入肌膚瘦削經水不行，
經曰寒則衰飲食，熱則消肌肉，人病瘦削皆粗工以藥消爍之故也，嗚呼人之死者豈
為命乎。難經曰實實虛虛，損不足而益有餘，如此死者醫殺之耳。至如目黃九疸食
勞皆屬脾土，可下之宜茵陳蒿湯，或用導水丸禹功散瀉十餘行，次以五苓散桂苓甘
露散白朮丸等藥服之則愈矣，或腰腳胯痛可用甘遂粉二三錢，以豶豬腰子薄批七八
片，摻藥在內以濕紙包數重，文武火燒熟至臨臥細嚼，以溫酒或飲米湯調下，至平
明見一二十行勿訝意，欲止瀉則飲水或新水頓服之瀉立止。次服通經和氣定痛烏金
丸蹁馬丹之類則愈矣。內經有不因氣動而病生於外者，太僕以為瘴氣賊魅，虫毒蜚
尸，鬼擊衝薄墜墮，風寒暑濕斫射，剝割撞撲之類，至如諸落馬墮井，打撲閃肭損
折湯沃，火燒車碾大傷腫發焮痛，日夜號泣不止者，予尋常談笑之間立獲大效，可
峻瀉三四十行痛止腫消，乃以通經散下導水丸等藥，如瀉水少則可再加湯劑，瀉之
後服和血消腫散毒之藥，病去如掃。此法得之睢陽高大明侯德和使外傷者，不致癃
殘跛躄之患。余非敢掩人之善意，在救人耳，曾有鄰人杖瘡發作腫痛焮及上下，語
言錯亂時時嘔吐，數日不食皆曰不救，余以通經散三四錢下神祐丸百餘丸，相併而
下，間有嘔出者大半已下膈矣，良久大瀉數行穢不可近，膿血涎沬瘀毒約一二斗，
其病人困腄不省一日一夜，鄰問予，予曰喘息勻停腫消痛減故得睡也，來旦語清食
進，不數日痊。救杖瘡欲死者四十年間二三百余，追思舉世杖瘡死者皆枉死也，自
後凡見冤人被責者，急以導水丸禹功散大作劑料，瀉驚涎一兩盆，更無腫發痛焮之
難，如導水丸禹功散泄瀉不動，更加之通經散神祐丸瀉之，瀉訖須忌熱物，止可喫
新汲水一二頓，瀉止立愈。至如沉積多年羸劣者，不可便服陡攻之藥，可服纏積丹
三稜丸之類。內經曰重者因而減之。若人年老衰弱有虛中積聚者，止可五日一服萬
病無憂散，故凡積年之患豈可一藥而愈，即可減而去之。以本草攷之，下之寒者有
戎鹽之鹹，犀角之酸鹹，滄鹽澤瀉之甘鹹，枳實之苦酸，膩粉之辛，澤漆之苦辛，
杏仁之苦甘下之。之微寒者有豬膽之苦。下之大寒者有牙硝之甘，大黃瓜蒂牽牛苦
瓠子藍汁牛膽羊蹄根苗之苦，大戟甘遂之苦甘，朴硝芒硝之苦辛，下之溫者有檳榔
之辛，芫花之苦辛，石蜜之甘，皂角之辛鹹。下之熱者巴豆之辛。下之辛涼者有豬
羊血之鹹。下之平者有郁李仁之酸，桃花萼之苦。右三十味惟牽牛大戟芫花皂角羊
蹄根苦瓠子瓜蒂有小毒，巴豆甘遂膩粉杏仁之有大毒，餘皆無毒。設若疫氣冒風中
酒，小兒瘡疹及產後潮熱，中滿敗血勿用銀粉杏仁大毒之藥，下之必死，不死即危
，且如檳榔犀角皂角皆溫平可以殺虫透關節，除腸中風火燥結。大黃芒硝朴硝等鹹
寒，可以治傷寒熱病時氣瘟毒，發班瀉血燥熱發狂，大作湯劑以湯滌積熱，澤瀉羊
蹄苗根牛膽藍葉汁苦瓠子亦苦寒，可以治水腫遍身腹大如鼓，大小便不利，及目黃
濕毒九疸食癆疳，虫食土生米等物分利水濕，通利大小便，蕩滌腸胃間宿榖相搏。
又若備急丸以巴豆乾薑大黃三味蜜和丸之，亦是下藥，然止可施於辛苦勞力貧食粗
糲之輩，或心腹脹滿肋刺痛暴痛不住，服五七丸或十丸，瀉五七行以救急，若施
之富貴城郭之人則非矣。此藥用砒石治瘧相類，止可施之於貧食之人，若備急丸治
傷寒風溫中酒冒風，及小兒瘡疹產後滿悶用之，下膈不死則危及。夫城郭之人富貴
之家用此下藥，亦不死則危矣，奈何庸人畏大黃而不畏巴豆，粗工喜巴豆而不喜大
黃。蓋庸人以巴豆惟熱而不畏，以大黃性寒而畏，粗工以巴豆劑小而喜，以大黃劑
大而不喜，皆不知理而至是也。豈知諸毒中惟巴豆為甚，去油匱之蠟猶能下，後使
人津液涸竭，留毒不去胸熱口燥，他病轉生，故下藥以巴豆為禁。余嘗用前十餘藥
如身之使臂，臂之使手，然諸洞泄寒中者不可下，俗謂休息痢也，傷寒脈浮者不可
下，表裏俱虛者不宜下，內經中五痞心證不宜下，厥而唇青手足冷內熱深者宜下，
寒者不宜下。以脈別之小兒內瀉轉生慢驚，及兩目直視魚口出氣者亦不宜下，若十
二經敗甚亦不宜下，止宜調養溫以和之，如下則必誤人病耳。若其餘大積大聚大病
大秘大涸大堅，下藥乃補藥也。余嘗曰瀉法兼補法，良以此夫。

  ==中標題==  推原補法利害非輕說十七

原補一篇不當作由近論，補者與內經相違不得不作耳。夫養生當論食補，治病當論
藥攻，然聽者皆逆耳，以予言為怪。蓋議者嘗知補之為利而不知補之為害也，論補
者蓋有六法平，補峻，補溫，補寒，補筋力之，補房室之補，以人參黃耆之類為平
補，以附子硫黃之類為峻補，以豆蔻官桂之類為溫補，以天門冬五加皮之類為寒補
，以巴戟蓯蓉之類為筋力之補，以石燕海馬起石丹砂之類為房室之補，此六者近代
之所謂補者也，若施之治病非徒功效疏闊，至其害不可勝言者。難經言東方實西方
虛，瀉南方補北方，此言肝木實而肺金虛，瀉心火補腎水也。以此論之前所謂六補
者，了不相涉。試舉補之所以為害者，如瘧本夏傷於暑，議者以為脾寒而補之，溫
補之則危，峻補之則死。傷寒熱病下之後，若以溫辛之藥補之，熱當復作，甚則不
救，瀉血血止之後，若溫補之血復熱，小溲不利或變水腫霍亂吐瀉，本風濕暍合而
為之，溫補之則危，峻補之則死。小兒瘡之後，有溫補之必發癰腫焮痛。婦人大
產之後，心火未降腎水未升，如黑神散補之，輕則危，甚則死。老人目暗耳瞶，腎
水衰而心火盛也，若峻補之則腎水彌涸，心火彌盛。老人腎虛腰脊痛，腎惡燥，腰
者腎之府也，峻補之則腎愈虛矣，老人腎虛無力夜多小溲，腎主足，腎水虛而火不
下，故足痿心火上乘肺而不入脬囊，故夜多小溲，若峻補之則火益上行，脬囊亦寒
矣。老人喘嗽火乘肺也，若溫補之則甚峻，補之則危，停飲之人不可補，補則痞悶
轉增。腳重之人不可補，補則脛膝轉重。男子二十上下而精不足，女人二十上下而
血不流，皆二陽之病也，時人不識便作積冷，極憊治之以溫平補之，夫積溫尚成熱
，而況燔鍼於臍下，火灸手足脘骨，內經本無勞證由此變而為勞，煩渴咳嗽涎痰肌
瘦，寒熱往來寢汗不止，日高則顏赤，皆以為傳尸勞，不知本無此病醫者妄治而成
之耳。夫二陽者陽明也胃之輕也，心受之則血不流，脾受之則味不化，故男子少精
女子不月，皆由使內太過，故隱蔽委曲之事各不能為也，惟深知涌泄之法者能治之
。又如春三月風傷於榮，榮為血故陰受之，溫傷於衛，衛為氣故陽受之，初發之後
多與傷寒相似，頭痛身熱口乾潮熱，數日不大便，仲景所謂陰陽俱浮自汗出，身重
多眠睡，目不欲開者是也，若以寒藥下之則傷臟氣，若以溫藥補之則火助風溫，發
黃發班溫毒熱增劇矣。風溫外甚則直視潮熱譫語，撏衣撮空驚惕而死者，溫補之罪
也。內經雖言形不足者溫之以氣，精不足者補之以味，氣屬陽，天食人以五氣，血
屬陰，地食人以五味者戒乎，偏勝非便以溫為熱也。又若經云損者補之，勞者溫之
，此溫乃溫存之溫也，豈以溫為熱哉。又如虛則補其母，實則瀉其子者，此與權衡
之得其平也。今烏在燔鍼壯火煉石燒砒硫薑烏附，然後為補哉，所謂補上欲其緩，
補下欲其急者亦焉，在此等而為急哉。自有酸苦甘辛鹹淡寒涼溫熱平，更相君臣佐
使耳。所謂平補者使陰陽兩停是謂平補，奈時人往往惡寒喜溫，甘受酷烈之毒雖死
而不悔也，可勝歎哉。余用補法則不然，取其氣之偏勝者，其不勝者自平矣。醫之
道損有餘乃所以補其不足也，余嘗用補法必觀病人之可補者，然後補之。昔維陽府
判趙顯之，病虛羸泄瀉褐色，乃洞泄寒中證也，每聞大黃氣味即注泄，余診之兩手
脈沉而軟，令灸分水穴一百餘壯，次服桂苓甘露散胃風湯白朮丸等藥，不數月而愈
。又息城酒監趙進道病腰痛歲餘不愈，其兩手脈沉實有力，以通經散下五七行，次
以杜仲去粗皮細切炒斷絲為細未，每服三錢豬腰子一枚薄批五七片，先以椒鹽淹去
腥水，摻藥在內裏以荷葉，外以濕紙數重封，以文武火燒熟，臨臥細嚼以溫酒送下
，每旦以無比山藥丸一服，數日而愈。又相臺監酒岳成之病虛，滑泄日夜不止，腸
鳴而口瘡，俗呼為心勞口瘡，三年不愈，予以長流水同薑棗煎五苓散五七錢，空心
使服之，以治其下，以宣黃連與白茯苓去皮，二味各等分為末，以白麵糊為丸，食
後溫水下三五十丸，以治其上百日而愈。又汝南節度副使完顏君寶病臟毒下衃血，
發渴寒熱往來，延及六載日漸瘦弱無力，面黃如染，余診其兩手脈沉而身涼。內經
寒以為榮氣在故生可治，先以七宣丸下五七行，次以黃連解毒湯加當歸赤芍藥與地
榆散同煎服之，一月而愈，若此數證余雖用補，未嘗不以攻藥居其先，何也。蓋邪
未去而不可言補，補之則適足資寇，故病蠲之後莫若以五榖養之，五果助之，五畜
益之，五菜兌之，相五臟所宜毋使偏傾可也。凡藥有毒也，非止大毒小毒謂之毒，
雖甘草苦參不可不謂之毒，久服必有偏勝氣增而久夭之由也，是以君子貴流不貴滯
，貴平不貴強。盧氏云強中生百病，其知言哉。人惟恃強，房勞之病作矣，何貴於
補哉，以太宗憲宗高明之資，猶陷於流俗之蔽，為方士燥藥所誤，以韓昌黎元微之
猶死於小溲不通水腫，有服丹置數妾而死於暴脫，有服草烏頭如聖丸而死於鬚瘡，
有服乳石硫黃小溲不通，有習氣求嗣而死於精血，有嗜酒而死於發狂見鬼，有好茶
而為癖，乃知諸藥皆不可久服，但可攻邪，邪去則已。近年運使張伯英病宿傷，服
硫黃薑附數月，一日喪明，監察陳威卿病嗽服鍾乳粉數年，嘔血而殞，嗚呼後之談
補者，尚監茲哉。

  ==中標題==  證口眼喎斜是經非竅辯十八

口眼喎斜者俗工多與中風掉眩證一概治之，其藥則靈寶至寶續命清心一字，急風烏
犀鐵彈丸，其方非不言治此病也。然而不愈者何也，蓋知竅而不知經，知經而不知
氣故也。何謂知竅而不知經，蓋人之首有七竅，如日月五星七政之在天也，故肝竅
目，目為肝之外候，肺竅鼻，鼻為肺之外候，心竅舌，舌無竅，心與腎合而寄竅於
耳，故耳與舌俱為心之外候。俗工止知目病歸之肝，口病歸之脾，耳病歸之腎，舌
病歸之心，更無改張。豈知目之內眥上下二綱，足太陽及足陽明起於此。目之銳眥
足少陽起於此，手少陽至於此，鼻之左右足陽明手陽明俠乎此，口之左右亦此兩經
環乎此，故七竅有病不可獨歸之五臟，當歸之六陽經也。故曰俗工知竅而不知經者
此也，何謂知經而不知氣，蓋世之談方藥者不啻千萬世，不過本草性味其知十二經
所出所入，所循所環所交所合，所過所注所起所會，所屬所絡所上所下所俠所貫，
所布所散所結所繞，所抵所連所係所約，所同所別，千萬人中或見一二明白，可謂
難其人矣。然而不過執此十二經便為病本，將陽經為熱，陰經為寒，向本草中尋藥
，藥架上檢方而已矣，病之不愈又何訝焉，豈知靈樞經曰足之陽明手之太陽，筋急
則口目為辟，此十二經反受病之處也，非為病者也，及為病者天之六氣也，六氣者
何風暑燥濕火寒是也，故曰俗工知經而不知氣者此也，然則口目喎斜者此何經也，
何氣也，足之太陽足之陽明，左目有之右目亦有之，足之陽明手之陽明，口左有之
口右亦有之，此兩道也。靈樞又言足陽明之筋其病頰，筋有寒則急引頰移，口熱則
筋弛縱緩不勝收，故僻是左寒右熱則左急而右緩，右寒左熱則右急而左緩，故偏於
左者左寒而右熱，偏於右者右寒而左熱也。夫寒不可徑用辛熱之劑，蓋左中寒則逼
熱於右，右中寒則逼熱於左，陽氣不得宣行故也，而況風者甲乙木也，口眼陽明皆
為胃土，風偏賊之，此口目之所以僻也，是則然矣。七竅惟口目喎斜而耳鼻獨無此
病者何也，蓋動則風生，靜則風息，天地之常理也。考之易象有足相符者，震巽主
動，坤艮主靜，動者皆屬木，靜則皆屬土，觀卦者視之理也，視者目之用也，目之
上網則眨，下網則不眨，故觀卦上巽而下坤，頤卦者養之理也，養者口之用也，口
之下頷則嚼，上頷則不嚼，故頤卦上艮而下震，口目常動故風生焉，耳鼻常靜故風
息焉。當思目雖斜而目之眶瞼未常斜，口雖喎而口之輔車未嘗喎，此經之受病非竅
之受病明矣。而況目有風輪，唇有飛門者耶。余嘗治此證未嘗用世俗之藥，非故與
世參商方鑿圓柄，自然齟齬者過穎。一長吏病此，命子療之目之斜，灸以承泣，口
之喎灸以地倉俱效，茍不效者當灸人迎。夫氣虛風入而為偏上，不得出下，不得泄
真氣，為風邪所陷，故宜灸。內經曰陷下則灸之正謂此也，所以立愈。又嘗過東杞
一夫亦患此，診其脈兩手急數如弦之張甚力而實，其人齒壯氣充與長吏不同，蓋風
火交勝，余調承氣湯六兩，以水四升煎作三升，分四服，令稍熱啜之，前後約瀉四
五十行，去一兩盆，次以苦劑投之解毒，數服以升降水火，不旬日而愈。脈訣云熱
則生風若此者，不可純歸其病於窗隙之間而得，亦風火素感而然也。蓋火勝則制金
，金衰則木茂，木茂則風生。若東杞之人止可流濕潤燥，大下之後便使加餐通鬱，
為治靈樞雖有馬膏桂酒雙塗之法，此但治其外耳非治其內也，今人不知其本，欲以
單服熱水強引而行之，未見其愈者也，向之用薑附烏桂起石硫黃之劑者，是耶非耶
。

  ==中標題==  疝本肝經宜通勿塞狀十九

疝有七，前人論者甚多，非靈樞素問銅人之論，余皆不取，非余好異也，俱要窮其
原耳。七疝者何，寒疝，水疝，筋疝，血疝，氣疝，狐疝，疝，是謂七疝。俗工
不識因立謬名，或曰膀胱，或曰腎冷，或曰小腸氣，小兒曰偏氣，立名既謬併喪其
實何哉。蓋醫者既斷為膀胱腎冷小腸氣，又曰虛寒所致其藥之用也，不鹿茸巴戟則
杜仲蓯蓉，不附子烏頭則乾薑官桂，不楝實懷香則金鈴補骨脂，朝吞暮餌曾無殊效
，三二十年牢不可去，間因微病稍似開通，執此微芒浸成大錯，標既不除本必歸甚
，處處相傳曾無覺者，豈知諸疝皆歸肝經，其奈庸流歸之小腸脬囊。夫膀胱水府專
司滲泄，小腸水道專主通流，腎為少陰總統二水，人之小溲自胃入小腸滲入膀胱，
膀胱者脬囊也，氣化則水出莖端此常道也。及其為疝乃屬足厥陰肝經，蓋環陰器而
上入小腹者，足厥陰肝經也。夫肝腎皆屬于下，與衝任督相附。然靈樞經言足厥陰
肝經病則有遺溺癃閉，狐疝主腎與膀胱小腸三經，則不言疝是受疝之處，乃肝之部
分也。且內經男子宗筋為束骨之會也，而肝主筋，睪者囊中之丸，雖主外腎，非厥
陰環而引之，與玉莖無由，伸縮在女子則為篡戶，其內外為二，其一曰廷孔，其二
曰窈漏，此足厥陰與衝任督之所會也。靈樞言足厥陰之經，筋聚于陰器，其病傷於
寒則陰縮入，傷於熱則縱挺不收，治在行臥清陰氣，故陽明與太陰厥陰之筋皆會于
陰器，惟厥陰主筋故為疝者，必本之厥陰。靈樞又言足厥陰之別名曰蠡溝，去內踝
五寸別走少陽，循脛上睪結於莖，其病氣逆睪腫疝，實則挺長，虛則暴痒，取之所
別矣，豈非厥陰為受病之處耶。靈樞又言邪在小腸連睪係屬於腎貫肝絡肺，心系氣
盛厥逆上衝腸胃，燻肝散於盲結於臍，故取之盲原以散之，刺太陰以平之，取厥陰
以下之，取巨虛下以去之，按其所過之經以調之，此其初雖言邪在小腸，至其治
法必曰取厥陰以下之，乃知諸疝關於厥陰可以無疑。以脈考之素問云厥陰滑為狐疝
，少陽滑為肺風疝，太陰滑為脾風疝，陽明滑為心風疝，太陽滑為腎風疝，少陰滑
為肝風疝。凡此六疝雖見於他脈中，皆言風疝者，足厥陰肝經之氣也。靈樞亦曰心
脈微滑為心疝，肝脈滑甚為癃，腎脈滑甚為癃，凡此三藏脈之疝亦以滑為疝也
。素問又云脈太急皆為疝，心脈滑傳為心疝，肺脈沉傳為肺疝，三陰急為疝，三陽
急為瘕。王太僕云太陽受寒血凝為瘕，太陰受寒氣聚為疝，此言太陰受寒傳之肝經
也，可以溫藥逐之，不可以溫藥補之。若補之者是欲病去而強挽留之也。歷考素問
三陽為病發寒熱，其傳為疝，此亦言膀胱非受病之處，必傳於厥陰部分，然後為
疝也。又言病在少腹，腹痛不得大小便，病名曰疝，得之寒，言脈急者曰疝瘕，少
腹痛。凡言少腹者豈非厥陰之部分耶，又言脾風傳胃名曰疝瘕，此謂非肝木不能為
風氣，名曰厥疝。蓋脾土虛而不能制水，又為肝木所凌也。又言督脈為衝疝，蓋厥
陰與衝任督俱會於前陰也，豈不明哉，至如運氣中又言歲太陽在泉，寒淫所勝民病
少腹控睪，蓋寒客於小腸膀胱則肝木縮而不得伸行，母傳之子也。陽明司天燥淫所
勝，丈夫疝婦人少腹痛，此言肝氣不得上行為金所抑，鬼賊故也。又言太陰在泉
，土勝則寒氣逆滿，食飲不下甚則為疝，此亦言寒客太陰濕土，土不勝水，水傳之
肝經也。又嘗遍閱銅人俞穴亦相表裏，如背上十三椎俞，肝經言寒疝，腹部中行惟
陰交一穴，言寒疝任脈之所發也。關元一穴，言暴疝小腸之募。足三陰任脈之會也
，中極一穴。言疝瘕，膀胱之募，亦足三陰任脈之會也。曲骨一穴言疝，任脈足
厥陰之會也。其腹部第二行盲腧二穴，言寒疝，衝脈足少陰之會也。四病上穴言疝
瘕，衝任脈，足少陰腎之會也。其腹部第三行大巨二穴言疝，足陽明脈氣之所發
也。氣衝二穴言疝，莖中痛兩丸寒痛，亦足陽明脈氣之所發也。其腹部第四行府
合二穴言疝痛，足六陰厥陰陰維之交會也，亦太陰部三陰陽明支別也。衝門二穴言
陰疝，足太陰厥陰之會也，其在側者。五樞二穴言寒疝，陰邪上入少腹，帶脈下
三寸也，其在足六經者，足厥陰穴十，名言疝者七，謂大敦行間太衝中封蠡溝，中
都曲泉足少陽穴十四，名言疝者，一謂丘墟穴也，足太陰穴十一，名言疝者一謂陰
陵泉也，足陽明穴十五，名言疝者一謂陰市穴也，足少陰穴十，名言疝者五，謂然
谷大谿照海交信築賓也，足太陽穴十八，名言疝者二謂金門合陽也，由是言之惟厥
陰言疝獨多，為疝之主也，其穴經穴雖亦治疝，終非受疝之地，但與足厥陰相連耳
。或在泉寒勝木氣，攣縮禁於此經，或司天燥勝木氣抑鬱於此經，或忿怒悲哀憂抑
頓挫結於此經，或藥淋外固閉尾，縮精壅於此經，其病差別如此，不知世間之藥多
熱補，從誰而受其方也，信其方則素問靈樞銅人皆非也，信素問靈樞銅人則俗方亦
皆非也，不知後之君子以孰為是，鳴呼。余立於醫四十餘歲，使世俗之方人人可療
，余亦莫知敢廢也，識練日久，因經議病然後不惑，且夫遺溺閉癃，陰痿脬痹，精
滑白淫皆男子之疝也，不可妄歸之腎冷血涸不月，月罷腰膝上熱，足躄嗌乾，癃閉
少腹有塊，或定或移，前陰突出後陰痔核，皆女子之疝也，但女子不謂之疝而謂之
瘕，若年少而得之，不計男子婦人皆無子，故隱蔽委曲之事，了不干脬腎小腸之事
，乃足厥陰肝經之職也。若俗方止言脬腎小腸，殊不知肝木一句惑人甚矣。且肝經
乙木也，木屬東方，為心火之母也。凡疝者非肝木受邪則肝木自甚也，不可便言虛
而補之。難經所謂東方實西方虛，瀉南方補北方，此言瀉火木自平金自清水自旺也
。昔審言為蔡之參軍也，因坐濕地疝痛不可堪，諸藥莫救，余急以導水丸禹功散，
瀉三十餘行腫立消痛止減。又項關一男子病卒疝，暴痛不任倒于街衢，人莫能動，
呼予救之，余引經證之邪氣客于足厥陰之絡，令人卒疝，故病陰丸痛也，余急瀉大
敦二穴，大痛立已。夫大敦穴者乃是厥陰之二穴也。殄寇鎮一夫病瘧，發渴痛飲
蜜槳，劇傷水，水，醫者莫知，瀉去其濕反雜進薑附，濕為燥熱所壅，三焦閉溢水
道不行，陰道不興陰囊腫墬大於升斗，余先以導水百餘丸，少頃以豬腎散投之，是
夜瀉青赤水一斗，遂失痛之所在。近穎尾一夫病卒疝，赤腫大痛數日不止，諸藥如
水投石，余以導水一百五十丸，令三次咽之，次以通經散三錢空腹淡酒調下，五更
下臟腑壅積之物數行，痛腫皆去，不三日平復如故。內經曰木鬱則達之，達謂吐也
，令條達肝之積，本當吐者，然觀其病之上下，以順為貴。仲景所謂上宜吐，下宜
瀉者此也，敢列七疝圖于左，以示後之君子庶幾有所憑籍者焉。

寒疝其狀囊冷結硬如石，陰莖不舉或控睪丸而痛，得於坐臥濕地，或寒月涉水，或
值雨雪或臥坐磚石，或風泠處，使內過勞，宜以溫劑下之，久而無子。

水疝其狀腎囊腫痛，陰汗時出，或囊腫而狀如水晶，或囊痒而燥出黃水，或少腹中
按之作水聲，得於飲酒醉酒，使內過勞，汗出而遇風寒濕之氣聚於囊中，故水多令
人為卒疝，宜以逐水之劑下之，有漏鍼去水者，人多不得其法。

筋疝其狀陰莖腫脹或或膿或痛，而裏急筋縮或莖中痛，痛極則痒或挺縱不收，或
白物如精隨溲而下，久而得於房室勞傷及邪術所使，宜以降心之劑下之。

血疝其狀如黃瓜，在少腹兩傍橫骨兩端約中。俗云便癰得於重感春夏大燠，勞動使
內氣血流溢滲入脬囊，留而不去結成癰腫，膿少血多宜以和血之劑下之。

氣疝其狀上連腎區，下及陰囊，或因號哭忿怒則氣鬱之而脹，怒哭號罷則氣散者是
也，有一治法以鍼出氣而愈者，然鍼有得失，宜以散氣之藥下之，或小兒亦有此疾
，俗曰偏氣。得於父已年老，或年少多病，陰痿精怯，強力入房因而有子，胎中病
也，此疝不治，惟築賓一穴言之。

狐疝其狀如瓦，臥則入小腹，行立則出小腹入囊中。狐則晝出穴而溺，夜則入穴而
不溺。此疝出入上下往來，正與狐相類也，亦與氣疝大同小異。今人帶鉤鈴是也，
宜以逐氣流經之藥下之。

疝其狀陰囊腫縋如升如斗，不痒不痛者是也，得之地氣卑濕所生，故江淮之間湫
塘之處多感此疾，宜以去濕之藥下之。女子陰戶突出雖亦此類，乃熱則不禁固也，
不可便謂虛寒而澀之燥之補之，本名曰瘕，宜以苦下之，以苦堅之。王冰云陽氣下
墜陰氣上爭，上爭則寒多，下墜則筋緩，故睪垂縱緩因作疝也。已上七疝下去其
病之後，可調則調，可補則補，各量病勢勿拘俗法。經所謂陰盛而腹脹不通者，
癃疝也，不可不下。

  ==中標題==  五虛五實攻補懸絕法二十

虛者補之，實者瀉之。雖三尺之童皆知之矣，至於五實五虛豈可與泛泛虛實用藥哉
。內經明言其狀，如俗工不識，何此二證所以見殺於委靡之手乎，坐視人之死猶相
夸曰：吾藥穩以誑病家，天下士大夫亦誠以為然，以誑天下後世豈不怪哉。夫一身
猶一國也，如尋邑百萬圍昆陽，此五實證也，故蕭王親犯中原而督戰，如河內饑而
又經火災，此五虛證也，故汲黯不避矯詔而發倉，此可與達權知變者論，不可與貪
常嗜瑣者說也。故曰庸人誤天下，庸工誤病人，正一理也。內經曰五實者死，五虛
者亦死。夫五實者謂五臟皆實也，五虛者謂五臟皆虛也。腑病為陽，易治而鮮死。
臟病為陰，難治而多死。經明言脈盛皮熱腹脹，前後不通悶瞀者五實也。脈盛為心
，皮熱為肺，腹脹為脾，前後不通為腎，悶瞀為肝，五臟皆實之證也。五虛者反是
，脈細皮寒氣少泄利，前後飲食不入者五虛也。脈細為心，皮寒為肺，氣少為肝，
泄利前後為腎，飲食不入為脾，此五臟皆虛之證也。夫五實為五臟俱太過，五虛為
五臟俱不及。內經言此二證皆死，非謂必死也，謂不救則死，救之不得其道亦死也
。其下復言漿粥入胃則虛者活，身汗後利則實者活，此兩證自是前二證之治法也，
後人不知是治法只作辨驗生死之斷句，直謂病人有此則生，無此則死。虛者聽其漿
粥自入胃，實者聽其自汗自利便委之死地，豈不謬哉。夫漿粥人胃而不注泄則胃氣
和，胃氣和則五虛皆實也，是以生也。汗以泄其表，利以泄其裏，併泄則上下通，
上下通則五實皆啟矣，是以生也。此二證異常，卻不宜用班氏所謂有病不服藥之言
，蓋其病大且重故也。余向日從軍於江淮之上，一舟子病，予診之乃五實也。余自
幼讀醫經嘗記此五實之證，竟未之遇也，既見其人竊私料之此不可以常法治，乃可
大作劑而下之，殊不動搖計竭智窮無如之何，忽憶桃花萼丸頓下七八十丸，連瀉二
百餘行，與前藥相兼而下，其人昏困數日方已。蓋大疾之已去，自然臥憩，不如此
則病氣無由衰也，徐以調和胃氣之藥，饘粥日加，自爾平復。又嘗過鳴鹿邸中，聞
有人呻吟聲息，瘦削痿然無力，余視之乃五虛也，余急以聖散子二服作一服，此證
非三錢二錢可塞也，續以胃風湯五苓散等藥各作大劑，使頓服注瀉方止，而漿粥入
胃不數日而其人起矣，故五虛之受不加峻塞不可得而實也。彼庸工治此二證草草補
瀉，如一杯水救一車之薪火也，竟無成功，反曰虛者不可補，實者不可瀉，此何語
也。吁，不虛者強補，不實者強攻，此自是庸工不識虛實之罪也，豈有虛者不可補
，實者不可瀉之理哉。予他日又思之五實證，汗下吐三法俱行更快，五虛證一補足
矣。今人見五實證猶有塞之者，見五虛者雖補之，而非其藥本當生者，反鈍滯遷延
竟至於死耳。夫聖散子有乾薑，尋常瀉利勿用，各有標本，胃風五苓有桂所以溫經
散表而分水道，聖散子之澀燥，胃風五苓之能分皆辛溫之劑也。俗工往往聚訕以余
好用寒涼，然予豈不用溫補，但不遇可用之證也，譊譊謗喙咸欲夸已以標名，從誰
斷之悲夫。

儒門事親卷二終

  ==大標題==  卷三

  ==中標題==  喉舌緩急砭藥不同解二十一

咽與喉，會厭與舌，此四者同在一門而其用各異。喉以通氣故喉氣通於天，咽以嚥
物故咽氣通於地。會厭與喉上下以司開闔，食下則吸而掩，氣上則呼而出，是以舌
抵上齶則會厭能閉其咽矣。四者相交為用，闕一則飲食廢而死矣，此四者乃氣與食
出入之門戶，最急之處。故難經言七衝門而會厭之下為吸門，及其為病也一言可了
，一言者何，曰火。內經曰一陰一陽結謂之喉痹。王太僕註云一陰者手少陰君火，
心主之脈氣也，手少陽相火三焦之脈氣也，二火皆主脈並絡於喉氣，熱則內結，結
甚則腫脹，腫脹甚則痹，痹甚而不通則死矣。夫足少陰循喉嚨俠舌本，少陰上俠咽
，此二者誠是也。至於足陽明下人迎循喉嚨，足太陰俠咽連舌本，手太陽循咽下鬲
，足厥陰循喉嚨之後，此數經皆言咽喉，獨少陽不言咽喉，而內經言一陰一陽謂之
喉痹，何也。蓋人讀十二經多不讀靈樞經中別十一篇，具載十二經之正，其文云足
少陽之正繞脾入毛際，合於厥陰別者入季間循胸裏屬膽，散之上肝貫心，以上俠
咽出頤頷，散於面繫目系合少陽於外眥也。又手心主之正別下淵腋三寸，入胸中別
屬三焦，出循喉嚨出耳後合少陽，完骨之下是手少陽三焦之氣，與手心主少陰之氣
相合而行于喉嚨也。推十二經惟足太陽別項下，其餘皆湊于喉嚨。然內經何為獨言
一陰一陽結為喉痹，蓋君相二火獨勝則熱結正絡，故痛且速也，余謂一言可了者火
是也，故十二經中言嗌乾嗌痛，咽腫頷腫舌本強皆君火為之也，唯喉痹急速相火之
所為也。夫君火者猶人火也，相火者猶龍火也。人火焚木其勢緩，龍火焚木其勢速
。內經之言喉痹則咽與舌在其間耳，以其病同是火故不分也，後之醫者各詳其狀強
立八名曰單乳蛾，雙乳蛾，單閉喉，子舌脹，木舌脹，纏喉風，走馬喉痹，熱氣上
行結薄於喉之兩傍近外腫作，以其形似是謂乳蛾，一為單，二為雙也，其比乳蛾差
小者名閉喉。熱結於舌下，復生一小舌子名曰子舌脹，熱結於舌中，舌為之腫名曰
木舌脹，木者強而不柔和也。熱結於咽項腫遶於外，且麻且痒，腫而大者名曰纏喉
風。喉痹暴發暴死者名走馬喉痹。此八種之名雖詳，若不歸之火則相去遠矣，其微
者可以鹹耎之，而大者以辛散之，今之醫者皆有其藥也。如薄荷烏頭疆蚕白礬朴硝
銅碌之類也，至于走馬喉痹何待此乎，其生死人反掌之間耳，其最不誤人者，無如
砭鍼出血，血出則病已。易曰血去惕出良以此夫，昔余以治一婦人木舌脹，其舌滿
口，諸藥不愈，余以鍼小而銳者砭之五七度，腫減，三日方平，計所出血幾至盈
斗。又治一男子纏喉風腫，表裏皆作，藥不能下，余以涼藥灌於鼻中，下十餘行，
外以拔毒散敷之，陽起石燒赤與伏龍肝各等分細末，每日以新水掃百遍，三日熱始
退腫始消。又嘗治貴婦喉痹蓋龍火也，雖用涼藥而不可使，令服為龍火宜以火逐之
，人火者烹飪之火是也，乃使爆於烈日之中，登於高堂之上，令侍婢攜火爐坐藥銚
於上，使藥常極熱不至大沸，通口時時呷之百餘次，龍火自散，以熱行寒不為熱病
，杆格故也。大抵治喉痹用鍼出血最為上策，但人畏鍼委曲傍求，瞬息喪命，時呷
之則創口易合，銅人中亦有炙法，然痛微者可用，病速者恐遲則殺人，故治喉痹之
火與救火同，不容少待。內經火鬱發之，發謂發汗，然咽喉中豈能發汗，故出血者
乃發汗之一端也，後之君子毋執小方而曰吾藥不動臟腑，又玅於出血，若幸遇小疾
而獲功，不幸遇大病而死矣，毋遺後憾可矣。

  ==中標題==  五積六聚治同鬱斷二十二

先賢說五積六聚甚明，惟治法獨隱。其言五積曰：肝之積名曰肥氣，在左下如覆
杯，有頭足，久不已令人發欬逆瘧，連歲不已者是也。心之積名曰伏梁，起於臍
大如臂，上至心下，久不已令人病煩心。脾之積名曰痞氣，在胃脘覆大如盤，久不
已令人四肢不收發黃疸，飲食不為肌膚，俗呼為食勞黃也。肺之積名曰息賁，在左
下，大如覆杯，久不愈令人洒淅寒熱，喘嗽發肺癰。腎之積名曰賁豚，發於少腹
上至心下，若豚狀或上或下無時，久不已令人喘逆骨痿少氣。此五積之狀，前賢言
之豈不分明，偏訪醫門，人人能道及問治法不過三稜廣茂乾漆，碙砂陳皮礞石芭荳
之類，復有不明標本者，又從而補之，豈有病積之人，大邪不出而可以補之乎，至
于世之磨積取積之藥，余初學醫時亦曾用之，知其不效遂為改易。因考內經驟然大
悟，內經曰木鬱則達之，火鬱發之，土鬱奪之，金鬱泄之，水鬱折之。王太僕曰達
謂吐，發謂汗，奪謂下，泄謂利，小便折謂折其衝逆，此五者五運為司天所制，故
立此五法，與五積若不相似。然蓋五積者，因受勝已之邪而傳於已之所勝，適當旺
時拒而不受，復還於勝已者，勝已者不肯受，因留結為積，故肝之積得於季夏戊巳
日，心之積得於秋庚辛日，脾之積得於冬壬癸日，肺之積得於春甲乙日，腎之積得
於夏丙丁日。此皆抑鬱不伸而受其邪也，豈待司天剋運，然後為之鬱哉，且積之成
也，或因暴怒喜悲思恐之氣，或傷酸苦甘辛鹹之食，或停溫涼熱寒之飲，或受風暑
燥寒火濕之邪，其初甚微，可呼吸按導方寸大而去之，不幸而遇庸醫強補而留之，
留而不去遂成五積。夫肥氣者不獨有餘也，其中亦有血矣，蓋肝藏血故也。伏梁者
火之鬱也，以熱藥散之則益甚，以火灸之則彌聚，況伏梁證有二，名同而實異，不
可不詳焉。其一，伏梁上下左右皆有根，在腸胃之外有大膿血，此伏梁義同肚癰。
其一伏梁身體髀股胻皆腫，環臍而痛是為風根不可動，動則為水溺濇之病，此二者
內經雖言不可動，止謂不可大下，非謂全不可下，恐病去而有害。痞氣者舉世皆言
寒則痞，內經以為濕則痞，雖因飲冷而得其陽氣為濕所畜，以熱攻之則不散，以寒
攻之則濕去而寒退矣。息賁者喘息憤而上行也，此舊說也。余以謂賁者賁門也，手
太陰之筋結胸裏而貫賁，入賁下抵季，其病支轉筋，痛甚則成息賁，手心主結於
臂，其病胸痛息賁。又云肺下則居賁迫肝善下痛，肝高則上支賁兩悗為息賁，
若是言之，是積氣於賁而不散，此靈樞說五臟處言此賁自是多，故予發之賁豚者，
賁與奔同。銅人言或因讀書得之，未必皆然也。腎主骨此積最深難療，大忌吐涌，
以其在下止宜下之，故予嘗以獨聖散吐肥氣，揃以木架必燠室中吐兼汗也。肝之積
便言風也，吐出數升後必有血一二滴，勿疑病當然也，續以磨積之藥調之。嘗治伏
梁先以茶調散吐之兼汗，以禹功導水奪之，繼之以降火之藥調之。又嘗治痞氣萬舉
萬全，先以瓜蒂散吐其酸苦黃膠腥腐之物三二升，次以導水禹功下二三十行，末以
五苓淡劑等藥調之。又嘗治息賁用瓜蒂散不計四時，置之燠室中，更以火一爐以助
其汗吐，汗下二法齊行，此病不可逗遛，久則傷人。又嘗治賁豚以導水通經，三日
一下之，一月十下，前後百行，次用治血化氣磨積之藥調之，此積雖不傷人亦與人
偕老。若六聚之物在腑屬陽而無形，亦無定法故此而行之，何難之有。或言余之治
積太峻，予曰不然，積之在臟如陳莖之在河，且積之在臟中間多著脂膜，曲折之處
區臼之中，陳莖之在河江不在中流，多在汀灣洄薄之地，遇江河之溢一漂而去。積
之在臟理亦如之，故予先以丸藥驅逐新受之食，使無梗塞，其碎著之積已離而未下
，次以散藥滿胃而下橫江之筏，一壅而盡設，未盡者以藥調之，惟堅積不可用此法
，宜以漸除。內經曰堅者消之，今人言塊癖是也，因述九積圖附于篇末，以俟來哲
知余用心獨苦久矣，而世無知者。

食積酸心腹滿，大黃牽牛之類，甚者礞石巴豆。

酒積目黃口乾，葛根麥柏之類，甚者甘遂牽牛。

氣積噫氣痞塞，木香檳榔之類，甚者枳殼牽牛。

涎積咽如拽鋸，硃砂膩粉之類，甚者瓜蒂甘遂。

痰積涕唾稠粘，半夏南星之類，甚者瓜蒂藜蘆。

癖積兩刺痛，三稜廣茂之類，甚者甘遂蝎稍。

水積足脛脹滿，郁李商陸之類，甚者甘遂芫花。

血積打撲肭瘀產後不月，桃仁地榆之類，甚者虫水蛭。

肉積贅瘤核，膩粉白丁香，砭刺出血，甚者碙砂信石。

九積皆以氣為主，各據所屬之狀而對治之，今人總此諸藥併為一方，曰可治諸積大
謬也。吾無此病焉用此藥，吾無彼病焉用彼藥，十羊九牧何所適從，非徒無益而又
害之。

  ==中標題==  斥十膈五噎浪分支派疏二十三

病派之分自巢氏始也，病失其本亦自巢氏始也，何者老子曰：少則得，多則惑。且
俗謂噎食一證，在內經苦無多語，惟曰三陽結謂之膈。三陽者謂大腸小腸膀胱也，
結謂結熱也，小腸熱結則血脈燥，大腸熱結則後不圊，膀胱熱結則津液涸，三陽既
結則前後閟塞，下既不通必反上行，此所以噎食不下，縱下而復出也。謂胃為水榖
之海，日受其新以易其陳，一日一便乃常度也，今病噎者三日五日，或五七日不便
是乘其度也，亦明矣，豈非三陽俱結於下，廣腸枯涸，所食之物為咽所拒，縱入太
倉還出咽嗌，此陽火不下推而上行也。故經曰少陽所至為嘔涌，溢食不下，此理豈
不曉然。又氣厥論云肝移寒於心為狂膈，中陽氣與寒相薄故膈食而中不通，此膈陽
與寒為之也，非獨專於寒也。六節藏象又云人迎四盛以上為格陽。王太僕云陽盛之
極，故膈拒而食不得入。正理論曰格則吐逆，故膈亦當為格，後世強分為五噎，謂
氣憂食思勞也，後又分為十膈。五噎其派既多，其惑滋甚，人之溢食初未必遽然也
，初或傷酒食，或胃熱欲吐，或冒風欲吐。醫氏不察本原，火裏燒薑湯中煮桂丁香
未已，荳蔻繼之，蓽撥未已，胡淑繼之。雖曰和胃，胃本不寒，雖曰補胃，胃本不
虛，設如傷飲止可逐飲，設如傷食止可逐食，豈可言虛便將熱補。素問無者於法，
猶非素熱之人，三陽必結，三陽既結，食必上潮。醫氏猶云胃寒不納，燔鍼鑽肉炷
艾灼肌，苦楚萬千，三陽熱結，分明一句到了難從，不過抽薪最為緊要，揚湯止沸
，愈急愈增歲月彌深，為醫所誤，人言可下，退陽養陰，張眼吐舌恐傷元氣，止在
沖和，閉塞不通，經無來路，腸宜通暢，是以鳴腸，腸既不通遂成噎病。世傳五噎
，寬中散有薑有桂。十膈散有附有烏，今予既斥其方信乎與否，以聽後賢，或云憂
恚氣結亦可下乎。余曰憂恚磐礡，便同大鬱，太食公見此皆下法，廢以來千年不復
。今代劉河間治膈氣噎食，用承氣三湯獨超。

近代今用藥者不明主使，如病風狂嘻嘻，不及觀其效猶昧本原，既懶問咨妄興非毀
今。予不恤姑示後人用藥之時，更詳輕重，假如閟久慎勿陡攻，縱得攻開必慮後患
，宜先潤養，小著湯丸累累加之，關扃自透，其或咽噎上阻涎痰，輕用苦酸微微涌
出，因而治下，藥勢易行，設或不行蜜鹽下導，始終勾引兩藥相通結散陽消，飲食
自下，莫將巴豆耗卻天真，液燥津枯留毒不去，人言此病曾下奪之，從下奪來轉虛
轉痞，此為巴豆，非大黃牽牛之過。箕城一酒官病嘔吐，踰年不愈，以胃寒治之，
丁香半夏青陳薑附，種種燥熱燒錐燎艾莫知其數，或少愈或復劇，且十年大便澀燥
小便赤黃，命予視之，予曰諸痿喘嘔皆屬于上。王太僕云上謂上焦也，火氣炎上之
氣謂皆熱，甚而為嘔，以四生丸下三十行，燥糞腸垢何啻數升，其人昏困一二日，
頻以冰水呷之，漸投涼乳酪芝麻飲，時時嚥之數日，外大啜飲食，精神氣血如昔，
繼生三子，至五旬而卒。

  ==中標題==  飲當去水溫補轉劇論二十四

留飲，止證也，不過畜水而已。王氏脈經中派之為四：痰飲，懸飲，支飲，溢飲。
千金方又派之為五飲，皆觀病之形狀而定名也。今予不論此論飲之所得，其來有五
，有憤鬱而得之者，有困乏而得之者，有思慮而得之者，有痛飲而得之者，有熱時
傷冷而得之者，飲證雖多無出于此。夫憤鬱而不得伸，則肝氣乘脾，脾氣不化，故
為留飲。肝主慮，久慮而不決則飲氣不行，脾主思，久思而不已則脾結，故亦為留
飲。人因勞役遠來，乘困飲水，脾胃力衰因而嗜臥不能布散於脈，亦為留飲。人飲
酒過多腸胃己滿，又復增之，脬經不及滲泄，久久如斯亦為留飲。因隆暑津液焦涸
，喜飲寒水本欲止渴，乘快過多逸而不動亦為留飲。人若病飲者豈能出此五者之外
乎。夫水者陰物也，但積水則生濕，停酒則生燥，久則成痰，在左者同肥氣，在
右者同息賁，上入肺則多嗽，下入大腸則為瀉，入腎則為涌。水濯濯如囊漿上下
無所之故，在太陽則為支飲，皆由氣逆而得之，故濕在上者目黃面浮，在下者股膝
腫厥，在中者支滿痞膈痰逆，在陽不去者久則化氣，在陰不去者久則成形。今之用
方者例言飲為寒積，皆用溫熱之劑以補之燥之。夫寒飲在中，反以熱藥從上投之，
為寒所拒，水濕未除反增心火，火既不降水反下注，其上焦枯，其下寒慄。內經曰
出入廢則神機化滅，升降息則氣立孤危。渠不信夫，況乎留飲下無補法，氣方隔塞
，補則轉增，豈知內經所謂留者攻之，何後人不師古之甚也，且以白朮參苓飲者服
之，尚加閟塞，況燔鍼艾火其痞可知，前人處五飲丸三十餘味，其間有礬石巴豆附
子烏頭，雖是下攻終同燥熱，雖亦有寒藥相參，力孤無援故今代劉河間依仲景十棗
湯製三花神祐丸，而加大黃牽牛，新得之疾下三五十丸，氣流飲去。昔有病此者數
十年不愈，予診之左手脈三部皆微而小，右手脈三部皆滑而大，微小為寒，滑大為
燥。余以瓜蒂散湧其寒痰數升，汗出如沃，次以導水禹功去腸胃中燥垢亦數升，其
人半愈，然後以淡劑流其餘蘊以降火之劑，開其胃口不踰月而痊，夫黃連黃柏可以
清上燥濕，黃耆茯苓可以補下滲濕，二者可以收後，不可以先驅，復未盡者可以苦
葶藶杏仁桑白皮椒目逐水之藥，伏水皆去矣。夫治病有先後，不可亂投，邪未去時
慎不可補也。大邪新去，恐反增其氣轉甚於未治之時也。昔河內有人病飲，醫者斷
為脾濕，以木香牽牛二味散之，下十餘行，因紿病人復變散為丸，又下十餘行，復
變丸為散，又十餘行，病者大困睡幾一晝夜，既覺腸胃寬潤，惟思粥食少許，日漸
愈，雖同斷為濕但補瀉不同，其差至此。內經曰歲土太過，雨濕流行，腎水受邪，
甚則飲發中滿。太陽司天濕氣變物，水飲內畜中滿不食，註云此年太陰在泉，濕監
於地，病之原始，地氣生焉。少陰司天濕土為四之氣，民病鼽衄飲發又土鬱之發，
民病飲發，注下附腫身重。又太陰所至為積飲否隔，又太陰所至畜滿，又太陰之勝
與太陰之復皆云飲，發於中以此考之，土主濕化，不主寒水，主寒化不主濕，天多
雨地有積潦皆以為水，在內經屬土，冰霜凝沍風氣凄凜，此水之化也，故曰丑未
太陰濕土，辰戌太陽寒水，二化本自不同其病亦異。夫濕土太過則飲發于中，今人
以為脾土不足則軒岐千古之書，可從乎，不可從乎。

  ==中標題==  嗽分六氣毋拘以寒述二十五

嗽與咳一證也，後人或以嗽為陽，欬為陰，亦無考據。且內經欬論一篇純說嗽也，
其中無欬字，由是言之咳即嗽也，嗽即咳也。陰陽應象大論云秋傷於濕冬生咳嗽，
又五藏生成篇云欬嗽上氣，又診要經終云春刺秋分環為欬嗽，又示從容篇云欬嗽煩
冤者腎氣之逆也，素問惟以四處連言欬嗽，其餘篇中止言咳不言嗽，乃知咳嗽一證
也。或言嗽為別一證，如傷寒書中說欬逆即咽中作梯磴之聲者是也，此一說非內經
止以嗽為咳。生氣通天論云秋傷於濕，上逆而欬，與大象論文義同而無嗽字，乃知
欬即是嗽明矣。余所以苦論此者，孔子曰必也正名乎。嗽之為病自古歸之肺，此言
固不易也。素問言肺病喘欬逆，又曰欬嗽上氣厥在胸中，過在手太陰陽明靈樞十二
經，惟太陰肺經云肺脹滿膨膨而喘咳，他經則不言。素問欬論雖言五臟六腑皆有欬
，要之止以肺為主，素問言皮毛者肺之合也，皮毛先受邪氣，註云邪謂寒氣，經又
曰邪氣，以從其合也，其寒飲食入胃，從脾脈上至于肺則肺寒，肺寒則內外合邪，
因而客之則為肺欬，後人見是言斷嗽為寒，更不參較他篇，豈知六氣皆能嗽人，若
謂欬為寒邪，何以歲火太過炎暑流行，金肺受邪民病咳嗽，歲木不及心氣晚治，上
勝肺金欬而鼽，從革之紀，金不及也，其病啑欬堅成之紀，金太過也，上徵與正商
同其病欬。少陽司天火氣下臨肺金，上從欬啑衄。少陽司天火淫所勝，欬唾血煩心
。少陽司天主勝，則胸滿欬。少陽司天之氣熱鬱於上，欬逆嘔吐。三之氣炎暑至民
病欬嘔，終之氣陽不藏而欬。少陽之復枯燥煩熱驚瘈欬衄，甚則欬逆而血泄，少陰
司天熱氣生於上，清氣生於下，寒熱凌犯而生於中，民病欬喘，三之氣天政布大火
行餘火，內格腫於上，欬喘甚則血溢。少陰司天客勝則鼽啑，甚則咳喘。少陰之復
燠熱內作，氣動於左，上行於右，欬皮膚痛則入肺，欬而鼻淵，若此之類皆生於火
與熱也，豈可專於寒乎。謂欬止於熱與火耶。厥陰司天客勝則耳鳴掉眩，甚則欬，
若此之類乃生於風，豈可專於熱與火也，謂欬專於風耶。太陰司天濕淫所勝，欬唾
則有血。太陰之復濕變乃舉，飲發于中，欬喘有聲，若此之類乃生於濕，豈可專於
風也，謂咳止於濕耶。金鬱之發，民病欬逆心痛，歲金太過燥氣流行，肝木受邪
民病欬喘逆，逆甚而嘔血。陽明司天金火合德，民病欬嗌塞。陽明司天燥淫所勝，
欬腹中鳴。陽明司天清復內餘，則欬衄嗌塞，心膈中熱欬不止，而目血出者死。陽
明之勝清發于中，嗌塞而欬。陽明之復清氣大舉，欬噦煩心，若此之類皆生于燥，
豈可專於濕也，謂欬止於燥耶。太陽司天客氣勝則胸中不利，出清涕感寒則欬，若
此之類乃生於寒，豈可專於燥也。又肺風之狀多汗惡風色皏然白，時欬短氣，晝日
則差夜暮則甚，亦風欬也。勞風咳則黃涕其狀如膿，大如彈丸亦風咳也，有所亡失
，所求不得則發肺鳴，鳴則肺熱葉焦，亦熱欬也。陽明厥逆喘欬身熱，亦熱欬也。
一陽發病少氣善欬，亦火欬也。喘欬者水氣并於陽明，亦濕欬也。風水不能正偃則
欬，亦濕欬也。腎氣腹大脛腫，喘欬身重亦濕欬也。脾痹者四肢懈墮，發咳嘔汗，
上為大寒亦寒欬也，欬之六氣固然可以辯其六者之狀。

風乘肺者日夜無度，汗出頭痛涎痰不利，非風欬之云乎。

熱乘肺者急喘而嗽，面赤潮熱手足寒，乳子亦多有之，非暑欬之云乎。

火乘肺者咳喘上壅，涕唾出血，甚者七竅血溢，非火欬之云乎。

燥乘肺者氣壅不利，百節內痛，頭面汗出寒熱往來，皮膚乾枯細瘡燥庠，大便秘澀
，涕唾稠粘，非燥欬之云乎。

寒乘肺者或因形寒飲冷，冬月坐臥濕地，或冒冷風寒，秋冬水中感之，嗽急而喘非
寒咳之云乎。

其法治也，風之嗽治以通聖散加半夏，大人參半夏丸，甚者汗之。

暑之嗽治以白虎湯，洗心散，涼膈散，加蜜一匙為呷之。

火之嗽治以黃連解毒湯，洗心散，三黃丸，甚者加以鹹寒大下之。

濕之嗽治以五苓散，桂苓甘露散，及白朮丸，甚者以三花神祐丸下之。

燥之嗽治以木香葶藶散，大黃黃連阿膠丸，甚者以鹹寒大下之。

寒之嗽治以寧神散，寧肺散，有寒痰在上者以瓜蒂散越之。

此法雖已幾於萬全，然老幼強弱虛實肥瘦不同，臨時審定權衡可也。病有變態而吾
之方亦與之俱變，然則枯礬乾薑烏梅罌粟殼其誤人也，不為少矣。嗚呼有人自幼欬
嗽至老不愈而亦不死者，余平生見此等無限，或小年咳嗽不計男女，不數月而殞者
亦無限矣。夫寧神寧肺散，此等之人豈有不曾服者哉，其不愈而死者，以其非寒嗽
故也，彼執款冬花佛耳草至死不移者，雖與之割席而坐可也。曹魏時軍吏李成，苦
欬嗽晝夜不寐，時吐膿血，華陀以謂欬之所吐非肺來，以苦劑二錢匕吐膿血二升餘
而瘥，若此之嗽人不可不知也。

  ==中標題==  九氣感疾更相為治衍二十六

天以氣而燾，地以氣而持萬物，盈乎天地之間咸以氣而生，及其病也莫不以氣而得
，且風之氣和平而璺啟，熱之氣暄而舒榮，火之氣炎暑而出行，濕之氣埃溽而負盈
，燥之清勁而悽愴，寒之氣寒氣而歸藏，此六氣時化司化之常也，及其變風之氣飄
怒而反大涼，熱之氣大暄而反寒，火之氣飄風燔燎而反霜凝，濕之氣雷霆驟注而反
烈風，燥之氣散落而反濕，寒之氣寒雪霜雹而反白埃，此六氣之變也。故天久寒則
治之以暑，天久涼則治之以暄，天久晦則治之以明，天久晴則治之以雨。夫天地之
氣常則安，變則病，而況人稟天地之氣，五運迭侵於其外，七情交戰於其中，是以
聖人嗇氣如持至寶，庸人役物而反傷大和，此軒岐所以論諸痛皆因於氣，百病皆生
於氣，遂有九氣不同之說。氣本一也，因所觸而為九，所謂九者，怒喜悲恐寒暑驚
思勞也。其言曰怒則氣逆，甚則嘔血及飧泄，故氣逆上矣。王太僕曰怒則陽氣逆上
而肝木乘脾，故甚則嘔血及飧泄也。喜則氣和志達榮衛通利，故氣緩矣。悲則心系
急，肺布葉舉而上焦不通，榮衛不散，熱氣在中，故氣消矣。恐則精卻，卻則上焦
閉，閉則氣還，還則下焦脹故氣不行矣。王太僕云恐則傷精，卻上而不下流，下焦
陰氣亦迴環而不散，故聚而脹也。然上焦固禁，下焦還故氣不行也。新校正云不行
當作下行，寒則腠理閉氣不行，故氣收矣。王太僕云身涼則衛氣沉，故皮膚之理及
滲泄之處，皆閉密而氣不流行，衛氣收歛于中而不散也，炅則腠理開榮衛通，汗大
出故氣泄矣。王太僕云人在陽則舒，在陰則慘，故熱則膚腠開發榮衛，大通津液而
汗大出也。驚則心無所依，神無所歸，慮無所定故氣亂矣。勞則喘息汗出內外皆越
，故氣耗矣。王太僕云疲勞役則氣奔速，故喘息氣奔速則陽外發，故汗出內外皆踰
越於常紀，故氣耗損也。思則心有所存，神有所歸，正氣留而不行故氣結矣。王太
僕云繫心不散故氣亦停留。此素問之論九氣其變甚詳，其理甚明，然論九氣所感之
疾則略，惟論嘔血及飧泄。余皆不言，惟靈樞論思慮悲哀喜樂愁憂盛怒恐懼，而言
其病，其言曰知者知養生也，必順四時而適寒暑，和喜怒而安居處，節陰陽而和剛
柔，如是則辟邪不至而長生久視，是故怵惕思慮則傷神，神傷則恐懼，流淫而不至
，因悲哀動中者竭絕而失生。喜樂者神蕩散而不藏，愁慮者閉塞而不行，氣盛怒者
神迷惑而不治，恐懼者神蕩憚而不收，怵惕思慮而傷神，神傷則恐懼自失，破睏脫
肉毛瘁色夭死於冬。脾憂愁而不解則傷意，意傷則恍亂，四肢不舉毛瘁色夭死於春
。肝悲哀動中則傷魂，魂傷則狂忘不精不正，當人陰而攣筋兩不舉，毛瘁色夭死
于秋。肺喜樂無極則傷魄，魄傷則狂，狂者意不存人，皮革焦毛瘁色夭死于夏。腎
盛怒而不止則傷志，志傷則喜忘其前，腰脊不可俛仰屈伸，毛瘁色夭死于季夏。恐
懼不解則傷精，精傷則骨痿厥，精時自下，是故五臟主藏精者也不可傷，傷則失守
而陰虛，虛則無氣，無氣則死矣。靈樞論神意魂魄志精所主之病，然無寒暑驚勞四
證，余以是推而廣之，怒氣所至為嘔血，為飧泄，為煎厥，為薄厥，為陽厥，為胸
蒲脹痛，食則氣逆而不下，為喘渴煩心，為消痹，為肥氣，為目暴盲耳暴閉筋解，
發于外為疽癰。喜氣所至為笑不休，為毛髮焦，為內病，為陽氣不收，甚則為狂。
悲氣所至為陰縮，為筋攣，為肌痹，為脈痿，男為數溲血，女為血崩，為酸鼻辛頞
，為目昏，為少氣不足以息，為泣則臂麻。恐氣所至為破睏脫肉，為骨酸痿厥，為
暴下綠水，為面熱膚急，為陰痿，為懼而脫頤。驚氣所至為潮涎，為目，為口呿
，為癡癇，為喘促，為嗽血，為腰痛骨痿，為肺鳴，為高骨壞，為陰痿，為唾血，
為冥視，為耳閉，男為少精，女為不月，衰甚則潰，潰乎若壞都汨汨乎不可止。思
氣所至為不眠，為嗜臥，為昏瞀，為中痞三焦閉塞，為咽喘不利，為膽癉，嘔苦為
筋痿，為白淫，為得後與氣快然，如衰為不嗜食。寒氣所至，為上下所出水液澄徹
清冷，下痢清白吐痢腥穢，食已不饑，堅痞腹滿急痛，癥瘕疝，屈伸不便，厥逆
禁固。炅氣所至為喘嘔吐酸，暴注下迫轉筋，小便渾濁，腹滿大而鼓之有聲如鼓，
瘡疽瘍疹瘤氣結核，吐下霍亂瞀鬱腫脹，鼻窒鼽衄血溢血泄，淋悶身熱惡寒，甚則
瞀瘈目昧不明，耳鳴或聾，躁擾狂越罵詈，驚駭禁慄如喪神守，氣逆衝上啑腥涌溢
食不下，胕腫痛痠，暴瘖暴注暴病暴死。凡此九者內經有治法，但以五行相勝之理
治之。夫怒傷肝，肝屬木，怒則氣并於肝而脾土受邪，木太過則肝亦自病。喜傷心
，心屬火，喜則氣并於心而肺金受邪，火太過則心亦自病。悲傷肺，肺屬金，悲則
氣并於肺而肝木受邪，金太過則肺亦自病。恐傷腎，腎屬水，恐則氣并於腎而心火
受邪，水太過則腎亦自病。思傷脾，脾屬土，思則并於脾而腎水受邪，土太過則脾
亦自病。寒傷形，形屬陰，寒勝熱則陽受病，寒太過則陰亦自病。炅傷氣，氣屬陽
，熱勝寒則陰受病，熱太過則陽亦自病。凡此七者更相為治，故悲可以治怒，以愴
惻苦楚之言感之。喜可以治悲，以謔浪遽狎之言娛之。恐可以治喜，以迫遽死亡之
言怖之。怒可以治思，以污辱欺罔之言觸之。思可以治恐，以慮彼志此之言奪之。
凡此五者必詭詐譎怪，無所不至，然後可以動人耳目，易人視聽，若胸中無材器之
人亦不能用此五法也。炅可以治寒，寒在外者，以焠鍼熨烙炙湯而汗之，寒在內
者以熱食溫劑平之。寒可以治炅，炅在外者以清房涼榻薄衣，以清劑汗之，炅在內
者以寒飲寒劑平之。惟逸可以治勞，經曰勞者溫之，溫謂溫存而養之。今之醫者以
溫為溫之藥差之久矣。岐伯曰以平為期，亦謂休息之也。惟習可以治驚，經曰驚者
平之，平謂平常也。夫驚以其忽然而遇之也，使習見習聞則不驚矣。此九者內經自
有是理，庸工廢而不行，今代劉河間治五志，獨得言外之意，謂五志所發皆從心造
，故凡見喜怒悲恐思之證皆以平心火為主，至於勞者傷於動，動便屬陽，驚者駭于
心，心便屬火，二者亦以平心為主。今之醫者不達此旨，遂有寒涼之謗，群聚而譟
之，士大夫又從而惑之，公議何時而定耶。昔余治一書生勞苦太過，大便結燥欬逆
上氣，時喝喝然有音，唾嘔鮮血。余以苦劑解毒黃連湯加木香漢防己煎服，時時啜
之，復以木香檳榔丸泄其逆氣，不月餘而痊。余又嘗以巫躍妓抵以治人之悲結者。
余又嘗以鍼下之時，便雜笙管笛鼓應之，以治人之憂而心痛者。余嘗擊拍門窗，使
其聲不絕，以治因驚而畏響魂氣揚者。余又嘗治一婦人久思而不眠，余假醉而不問
，婦果呵怒，是夜困睡。又嘗以酸棗仁丸治人多憂。以白虎湯不計四時調理人之暑
。余又以無憂散瀉人冬月得水中之寒痹，次以麻黃湯數兩作一劑，煎以棗薑熱服，
汗出而愈，如未愈者以瓜蒂散涌之，以火助其汗，治寒厥亦然。余嘗治大暑之病諸
藥無效，余從其頭數刺其痏，出血立愈。余治此數者如探囊，然惟勞而氣耗，恐而
氣奪者為難治，喜者少病百脈舒和故也。昔聞山東楊先生治府主洞泄不已，楊初未
對，病人與眾人談日月星辰躔度，及風雲雷雨之變，自辰至未，而病者聽之而忘其
圊。楊嘗曰治洞泄不已之人，先問其所好之事，好碁者與之碁，好樂者與之笙笛，
勿輟。又聞莊先生者，治以喜樂之極而病者，莊切其脈為之失聲，佯曰吾取藥去數
日更不來，病者悲泣辭其親友曰吾不久矣，莊知其將愈慰之，詰其故莊引素問曰懼
勝喜，此二人可謂得玄關者也。然華元化以怒郡守而幾見殺，文摯以怒齊王而竟殺
之，千萬人中僅得一兩人而反招暴禍，若乃醫本至精至微之術，不能自保果賤技也
哉悲夫。

  ==中標題==  三消之說當從火斷二十七

八卦之中，離能烜物，五行之中惟火能焚物，六氣之中惟火能消物，故火之為用燔
木則消而為炭，焚土則消而為伏龍肝。煉金則消而為汁，煆石則消而為灰。煮水則
消而為湯，煎海則消而為鹽。乾汞則消而為粉，熬錫則消而為丹。故澤中之潦涸於
炎暉，鼎中之水乾於壯火。蓋五臟心為君火正化，腎為君火對化，三焦為相火正化
，膽為相火對化，得其平則烹煉飲食糟粕去焉，不得其平則燔灼臟腑而津液竭焉。
故入水之物無物不長，入火之物無物不消。夫一身之心火，甚於上為膈膜之消，甚
於中則為腸胃之消，甚於下為膏液之消，甚於外為肌肉之消，上甚不已則消及於肺
，中甚而不已則消及於脾，下甚不已則消及於肝腎，外甚而不已則消及於筋骨，四
臟皆消盡則心始自焚而死矣。故素問有消癉，消中，消渴，風消，膈消，肺消之說
，消之證不同，歸之火則一也，故消癉者眾消之總名，消中者善饑之通稱，消渴者
善飲之同謂。惟風消膈消肺消此三說不可不分，風消者二陽之病，二陽者陽明也，
陽明者胃與大腸也，心受之則血不流故女子不月，脾受之則味不化故男子少精，皆
不能成隱曲之事，火伏於內久而不已，為風所鼓。消渴，腸胃其狀口乾，雖飲水而
不嚥，此風熱格拒於賁門也，口者病之上源，故病如是。又經曰二陽結謂之消，此
消乃腸胃之消也，其善食而瘦者名日食，此消乃肌肉之消也。膈消者心移熱於肺
，傳為膈消。王太僕云心肺兩間中有斜膈膜，下際內連橫膈膜，故心移熱于肺，久
久傳化內為膈熱消渴多而飲者，此雖肺金受心火之邪，然止是膈消未及于肺也，故
飲水至斗亦不能也，其渴也其狀多飲而數溲，或不數溲變為水腫者皆是也，此消乃
膈膜之消也。肺消者心移寒于肺，肺主氣，經曰飲食入胃遊溢精氣上輸於脾，脾之
精氣上歸于肺，通調水道下輸膀胱，水經四布五經並行，以為常也。靈樞亦曰上焦
如霧，中焦如漚，下焦如瀆。今心為陽火，先受陽邪，陽火內鬱，火鬱內傳肺金受
制，火與寒邪皆來乘肺，肺外為寒所薄，陽氣得施，內為火所燥，亢極水復故皮膚
索澤而群著，溲溺積濕而頻并，上飲半升下行十合，故曰飲一溲二者從膈消，不為
寒所薄，陽氣得宣散於外，故可治。肺消為寒所薄，陽氣自潰于中，故不可治，此
消乃消及於肺臟者也。又若脾風傳之腎名曰疝瘕，少腹冤熱而痛出白液名曰蠱。王
太僕云消爍脂肉，如虫之蝕日漸損削，此消乃膏液之消也。故後人論三焦指以為腎
消，此猶可治，久則變瘈，不救必死，此消乃消及於腎臟者也。夫消者必渴，渴亦
有三，有甘肥之渴，有石藥之渴，有火燥之渴。肥者令人內熱，甘者令人中滿，其
氣上溢轉為消渴。經又曰味厚者發熱，靈樞亦曰鹹走血，多食之人渴鹹入于胃中，
其氣上走中焦注於肺，則血氣走之。血與鹹相得則凝，乾而善渴，血脈者中焦之道
也，此皆肥甘之渴。夫石藥之氣悍適足滋熱，與熱氣相遇必內傷脾，此藥石之渴也
。陽明司天四之氣嗌乾引飲，此心火為寒水所鬱故然。少陽司天三之氣炎暑至民病
渴。太陽司天甚則渴而欲飲，水行凌火，火氣鬱故然。少陰之復，渴而欲飲。少陽
之復，嗌絡經槁，渴引水漿，色變黃赤。又傷寒五日少陰受之，故口燥舌乾而渴。
腎熱病者苦渴數飲，此皆燥熱之渴也。故膏梁之人多肥甘之渴，石藥之渴。藜藿奔
走之人多燥熱之渴，二者雖殊其實一也，故火在上者善渴，火在中者消榖善饑，火
在上中者善渴多飲而數溲，火在中上者不渴而溲白液，火遍上中下者飲多而數溲，
此其別也。後人斷消渴為腎虛，水不勝火則是也，其藥則非也，何哉，以八味丸治
渴，水未能生而火反助也，此等本不知書妄引王太僕之注，益水之源以消陰翳，壯
火之主以制陽光。但益心之陽，寒熱通行，強腎之陰，熱之猶可。豈知王太僕之意
，以寒熱而行之也，腎本惡燥又益之以火可乎。今代劉河間自製神芎丸，以黃芩味
苦入心，牽牛大黃驅火氣而下，以滑石引入腎經，此方以牽牛滑石為君，以大黃黃
芩為臣，以芎連薄荷為使，將離入坎真得黃庭之秘旨也，而又以人參白朮湯，消痞
丸，大人參散，碧玉雞蘇散，數法以調之，故治消渴最為得體。昔有消渴者日飲數
升，先生以生薑自然汁一盆，置之蜜室中具罌枃于其間，使其人入室從而鎖其門，
病人渴甚不得已而飲汁盡，渴減。合內經辛以潤之之旨。內經治渴以蘭除其陳氣，
亦辛平之劑也，先生之湯劑雖用此一味，亦必有傍藥助之，初虞世曰凡渴疾未發瘡
瘍，便用大黃寒藥利其勢，使大困大虛，自勝如發瘡瘍膿血流漓而飧，此真俗言也
，故巴郡太守湊三黃丸能治消渴，余嘗以治數年不愈者，減去朴硝加黃連一斤，大
作劑以長流千里水煎五七沸，放冷日呷之數百次，以桂苓甘露散，白虎湯，生藕節
汁，淡竹瀝生地黃汁相間服之，大作劑料以伐飲水，不日而痊，故消渴一證調之而
不下，則小潤小濡固不能殺炎上之勢，下之而不調，欲旋飲旋消終不能沃膈膜之乾
，下之調之而不減滋味，不戒嗜慾不節喜怒，病已而復作，能從此三者，消渴亦不
足憂矣。況靈樞又說心脈滑為善渴。經又曰滑者陽氣勝，又言五臟脈心脈微小為消
癉，又言五臟脆為消癉，又言消癉之人薄皮膚而肉堅固，以深長衝直揚其心，剛強
者多怒，怒則氣逆上胸中，畜積血氣逆流臗皮充肌肉，脈不行轉而為熱，熱則消肌
膚故為消癉。又言五臟皆柔弱者善病消癉，夫柔弱者必有剛強，剛強者多怒，柔弱
者易傷也。余以是遂悟氣逆之人非徒病消渴，若寒薄其外亦為癰腫，少氣狂膈中肺
消涌水者，熱客其臟則亦為驚衄膈消柔，虛腸澼熱客其腑則為癃溺血，口麋虙瘕
為沉食，辛額鼻淵衄衊瞑目，蓋此二十一證皆在氣厥論中。經曰諸逆衝上皆屬於
二一言可了，善讀書者以是求之。

  ==中標題==  虫之生濕熱為主訣二十八

巢氏之衍九虫三詳矣，然虫之變不可勝窮，要之皆以濕熱為主，不可純歸于氣虛
與食生。其巢氏之衍九虫也，曰伏蚘白肉肺胃弱，赤蟯伏虫長四分，群虫之主也，
蚘虫長一尺亦有長五六寸，其發動則腹中痛，發種聚行往來上下痛，有休息亦攻心
痛，口喜吐涎及吐清水，貫傷心則死。診其脈腹中痛，其脈法當沉弱，今脈反洪大
是蚘虫也，白虫長一寸，相生子孫轉多長四五尺，亦能殺人。寸白虫色白頭偏小，
因飲白酒以桑枝貫牛肉炙食之，并生粟所成。又云食生魚後即飲乳酪亦生，其發動
則損人精氣腰腳疼，此虫長一尺則令人死。肉蟲狀如爛杏，令人煩滿。肺蟲狀如蠶
，令人咳嗽。胃蟲狀如蝦蟆，令人嘔逆吐喜噦。弱虫狀如瓜瓣，又名鬲虫，令人多
唾。赤虫狀如生肉，動則腹鳴。蟯虫至微，形如菜虫，居肚腸中，多則為痔，搖則
為癲。因以瘡處以生癰疽癬廔癘疥齲虫，無故不為人患亦不盡有，有亦不必盡多
，或偏無者，此諸虫依腸胃之間，若人臟腑氣實則不為害，虛則侵蝕，隨其虫之動
能變成諸疾也。三者，濕由脾胃虛為水濕所乘，腹內蟲動侵蝕成。若上唇生
瘡是蟲蝕五臟，則心煩懊，若下唇生瘡是虫蝕下部，則肛門爛。開心者，因虛而
動攻食心謂之心。疳者有五，曰白赤蟯黑，凡五疳。白者輕，赤者次，蟯者
又次，者又次，黑者最重。皆從腸裏上食咽喉齒齦，並生瘡下至榖道，傷爛下利
膿血嘔逆，手足心熱腰腳痛嗜臥，秋冬可春夏甚。巢氏之論虫為病之狀固詳矣，
然蟲之變，此數者天地之間氣之所至，百虫爭出如厥陰所至，為毛化其應春，其蟲
毛其畜犬其應夏，其蟲羽其畜馬其應長夏，其蟲裸其應秋，其虫介其畜雞其應冬，
其蟲鱗其畜彘其畜犬雞，其蟲毛介其畜彘，其蟲羽鱗其畜牛犬，其蟲裸毛其畜雞羊
，其蟲介羽其畜彘牛，其蟲鱗裸其臟肝脾，其蟲毛介其臟心肺，其蟲羽鱗其臟脾腎
，其蟲裸毛其臟肺肝，其蟲介羽其臟腎心，其蟲鱗裸地氣制已勝，天氣制勝已，天
制色，地制形，色者青黃赤白黑，形者毛羽裸介鱗其生也，胎卵濕化其成也，跂行
飛走故五氣五味根于中，五色五類形于外，而有一歲之中互有勝復，故厥陰司天毛
蟲靜，羽蟲育介蟲不成，居泉毛蟲育裸蟲耗羽蟲不育。少陰司天羽蟲靜，介蟲育毛
蟲不成，居泉羽蟲育介蟲耗不育。太陰司天裸蟲靜，鱗蟲育羽蟲不成。少陽司天羽
虫靜，毛虫育介虫不成，居泉羽蟲育介蟲耗，毛蟲不育。陽明司天介蟲靜，羽蟲育
裸蟲不成，居泉介蟲育毛蟲耗，羽蟲不成。太陽司天鱗蟲靜，裸蟲育居泉鱗蟲耗裸
蟲不育。如風勝則裸蟲不滋，此之類也皆五行之相剋也，惟濕復則鱗見于陸，為濕
土相剋，水長則反增水鱗，雖偶然見于陸則反當死，故不同也。執巢氏言脾胃虛而
為水濕所乘者非也，乃脾胃大甚熱為水濕多也，以玄珠考之蟲得水之氣乃生，得雨
之氣乃化，以知非厥陰風木之氣不生，非太陰濕土之氣不成，豈非風木主熱，雨澤
主濕所致耶。故五行之中皆有蟲，惟金之中其蟲寡，水之中無蟲，且諸木有蠹，諸
果有螟，諸菜有蟲，諸菽有，五榖有螟螣蝥賊麥朽蛾翻，粟破蟲出，草腐而螢蚊
，糞積而蝣蠐，若此者皆木之蟲也。烈火之中有鼠，爛灰之中有蠅，若此者皆火之
蟲也。土中盤蛇，坯中走蚓，穴蟻墻蝎田螻崖蜴，若此者皆土之蟲也。科蚪孕於古
池，蛭馬躍于荒湫，魚滿江湖，蛟龍藏海，若此者皆水中之蟲也。昔有治者，碎一
破釜將入火爐，其截斷處窠臼中有一蟲如米中蟲，其色正赤，此釜烹飪不啻千萬，
不知何以生了不可曉，亦金火之氣也。惟水中未嘗見蟲焉，北方雖有米鼠，止是食
水非生于水也，乃知木火屬春夏，濕土屬季夏，水從土化故多蟲。金從秋氣，水從
冬氣，故無蟲焉，若以生物有被有蟲，醬有醬蟲，醯有醯蟲，飲食停久皆有蟲
。若以為動物不生蟲，如戶樞不蠹之類，然動勞之人亦有蟲，豈有不動者耶。且文
籍衣服故不閱不衣而不蠹，然非經季夏陰注或暴乾，不待冷納于笥中，亦不生蟲蠹
也，或瓮傍地濕鼠婦來明墻下，壤乾狗蚤居中，豈均生于濕耶。蓋蚤雖不生于濕，
亦有生于冬，熱則蟲生，寒則不生，理胡然也。夫蟲之所居必于脾胃深處，藥之所
過在于中，流蟲聞藥氣而避之，群者安得取之，予之法先令饑甚，次以檳榔雷丸為
引，予別下蟲藥，大下十數行，可以埽而空。濦上張子政用此法，下蟲數百相啣長
丈餘，若夫瘡久而蟲蛆者，以木香檳榔散傳之神良，別有墜之蛆之藥，皆具方中此
不具陳也。

  ==中標題==  補論二十九

予幼歲留心于醫而未嘗見其達者，貞祐間自沃來河之南，至頓丘而從遊張君仲傑之
縣舍，得遇太醫張子和先生誨仲傑，以醫而及於游公君寶，暨不肖猗歟。大哉先生
之學，明妙道之淵源，造化之根本，講五運之抑鬱，發越六氣之勝復淫鬱，定以所
制之法配以所宜之方，準繩既陳曲直自正，規矩既設方圓自成。先生之學，其學者
之準繩規矩歟，雖為人天師可也，望而知之以盡其神，聞而知之以盡其聖，問而知
之以盡其工，切而知之以盡其巧，何假飲上池之水而照見人五臟乎，一目而無餘矣
。至約之法其治有三，所用之藥其品有六，其治三則汗下吐，其品六則辛甘酸苦鹹
淡也。雖不云補理，實具焉，予恐人之惑于補而莫之解，故續補說於先生汗下吐三
論之後，我輩所當聞，醫流所當觀，而人之所當共知也。予考諸經檢諸方，試為天
下好補者言之。夫人之好補則有無病而補者，有有病補者，無病而補者，誰與上而
縉紳之流，次而豪富之子有金玉以榮其身，芻豢以悅其口，寒則衣裘，暑則臺榭，
動則車馬，止則裀褥，味則五辛，飲則長夜醉飽之餘無所用心，而應致力于床第，
以欲竭其精以耗散其真，故年半百而衰也。然則奈何以藥為之補矣，或咨諸庸醫或
問諸遊客，庸醫以要用相求，故所論者輕，輕之則草木而已，草木則蓯蓉牛膝巴戟
天菟絲之類。游客以好名自高，故所論者重，重之則金石而已，金石則丹砂起石硫
黃之類。吾不知此為補也，而補何臟乎，以為補心耶，而心為丁火，其經則手少陰
，熱則瘡瘍之類生矣。以為補肝耶，肝為乙木，其經則足厥陰，熱則掉眩之類生矣
。脾為己土，而經則足太陰，以熱補之則病腫滿。肺為辛金而經則手太陰，以熱補
之病憤鬱。心不可補，肝不可補，脾不可補，肺不可補，莫非為補腎乎。人皆知腎
為癸水，而不知經則子午君火焉，補腎之火，火得熱而益熾，補腎之水，水得熱而
益涸，既熾其火又涸其水，上接于心之丁火，火獨用事肝不得以制脾土，肺金不得
以制肝木，五臟之極傳而之六腑，六腑之極遍而之三焦，則百病交起萬疾俱生，小
不足言，大則可懼，不疽則中，不中則暴瘖而死矣。以為無病而補之者所得也，且
如有病而補之者，誰歟。上而仕宦豪富之家，微而農商市庶之輩，嘔而補，吐而補
，泄而補，痢而補，瘧而補，欬而補，勞而補，產而補，嘔吐則和胃丸丁沉煎，瀉
痢荳蔻丸御米榖散，欬不五味則寧神散，勞不桂附則山藥，產不烏金則黑神，吾不
知此為補果何意耶。殊不知嘔得熱而愈酸，吐得熱而愈暴，泄得熱而清濁不分，痢
得熱而休息繼至，瘧得熱而進不能退，欬得熱而濕不能除，勞得熱而火益煩，產得
熱而血愈崩。蓋如是而死者八九，生者一二，死者枉，生者幸，幸而一生惟悴之態
，人之所不堪也。視其寒用熱以補之矣，若言其補則前所補者，此病何如，予請為
言補之法，大扺有餘者損之，不足者補之，是則補之義也，陽有餘而陰不足則當損
陽而補陰，陰有餘而陽不足則當損陰而補陽，熱則芒硝大黃損陽而補陰也，寒則乾
薑附子損陰而補陽也。豈可以熱藥而云補乎哉，而寒藥亦有補之義也。經曰因其盛
而減之，因其衰而彰之，此之謂也。或曰形不足者溫之以氣，精不足者補之以味，
執此溫補二字便為溫補之法，惟用溫補之藥且溫補二字，特為形精不足而設，豈為
病不病而設哉。雖曰溫之，止言其氣。雖曰補之，止言其味。曷嘗言熱藥哉，至於
天之邪氣感則害人五臟，實而不滿可下而已，水榖之寒熱感則害人六腑，滿而不實
可吐而已，地之濕氣感則害人皮肉筋脈，邪從外人可汗而已。然發表不遠熱而無補
之意，人之所稟有彊有弱，彊而病，病而愈，愈而後必能復其舊矣。弱而病，病而
愈，愈而後不必復其舊矣，是以有保養之說，然有是說熱藥亦安所用哉，慎言語節
飲食是矣，以日用飲食言之則忝稷禾麥之餘，食粳者有幾，雞豚牛羊之餘，食血者
有幾，桃杏李梅之餘，食梨者有幾，韭薤蒜之餘，食葵者有幾，其助則薑桂椒蒔，
其和則鹽油醯醬，常而粥羹別而焦炒，異而燒炙，甚則以五辣生鮮而薦酒之殽，以
薑醋羹羊而按酒之病，大而富貴比此尤甚，小而市庶亦得以享此，吾不知何者為寒
，何物為冷而以熱藥為補哉。日用飲食之間已為太過矣，嘗聞人之所欲者生，所惡
者死，今反忘其寒之生，甘於熱之死則何如，由其不明素問造化之理，本草藥性之
源，一切委之於庸醫之手，醫者曰寒涼之藥雖可去疾，奈何腑臟不可使之久冷，脾
胃不可使之久寒，保養則固可溫補之，是宜斯言方脫，諸口已深信於心矣，如金石
之不可變，出嶽之不可移，以致於殺身而心無少悔。嗚呼醫者之罪固不容誅，而用
之者亦當分受其責也，病者之不悔不足怪也，而家家若是，何難見而難察耶。人惟
不學故耳，亦有達者之論以素問為規矩準繩，以本草為斤斧法則矣，其藥則寒涼，
其劑則兩其丸，則百人之聞者如享美饌而見蛆蠅，惟恐去之不亟也，何哉，而所見
者丘垤，及見談泰山則必駭，不至唾而遠則幸矣，尚敢冀其言之能從乎。茲正之所
以難立，而邪之所以易行也，吾實憂之，且天下之不知，過不在天下而已，在醫流
尚不知，何責於天下哉。噫，春秋之法，責賢不責愚，所謂我輩者猶且棄道學之本
源，而拘言語之末節，以文章自富以談辨，自強坐而昂昂立而行，行闊其步翼其手
自以為高人而出塵，表以天下聰明莫已若也，一旦疾之臨身然無所知，茫若搏風
之不可得，迷若捕影之不可獲，至於不得已則聽庸醫之裁判，疾之愈則以為得人，
不愈則以為疾之既極無可奈何，委之於命而甘於泉下矣。嗚呼，實與愚夫殆去不遠
，此吾所以言之喋喋也，然而未敢必其聽之何如耳，雖然吾之說非止欲我輩共知，
欲醫流共知，欲天下共知也。我輩共知，醫流共知，天下共知，愜吾之意，滿吾所
望矣。

  ==中標題==  水解三十

余昔訪靈臺問太史見銅壺之漏水焉，太史召司水者曰，此水已三環週，水滑則漏迅
，漏迅則刻差，當易新水。余豁然而悟曰：天下之水用之滅火則同濡，槁則同至於
性，從地變質與物遷，未嘗罔焉。故蜀江濯錦則鮮，濟源烹楮則，南陽之潭漸于
菊其人多壽，遼東之澗通于葠其人多髮，晉之山產礬石泉可愈痘，戎之麓伏硫黃湯
可浴癘。楊子宜荈，淮菜宜醪，滄鹵能鹽，阿井能膠，澡垢以污，茂田以苦，癭消
于藻帶之波，痰破于半夏之洳，水水咽而霍亂息，流水飲而癃閟通，雪水洗目而赤
退，鹹水濯肌而乾，菜之以為虀，鐵之以為漿，之以為酒，蘗之以為醋，千派
萬種言不容盡，至于井之水一也，尚數名焉，況其他者乎。及酌而傾曰，倒流出甃
未放曰，無根無時初出曰新汲，將旦首汲曰井華。夫一井之水而功用不同，豈烹煮
之間將行藥勢，獨不擇夫水哉。昔有患小溲閟者，眾工不能瘥，予易以長川之急流
，取前藥而沸之，一飲立溲。元疇聞之曰精乎哉論也，近讀靈樞經有半夏湯治不瞑
，以流水千里外者八升，揚之萬遍取其清五升，炊以葦木火，正與此論合，乃知子
和之於醫，觸一事一物皆成治法。如張長史草書妙天下，得之公孫劍器，用心亦勞
矣。後之用水者當以子和之言為制。余于是乎作水解。

儒門事親卷三

  ==大標題==  卷四

  ==中標題==  風一

夫風者厥陰風木之主也，諸風掉眩，風痰，風厥，涎潮不利，半身不遂，失音不語
，留飲，飧泄，痰實嘔逆，旋運，口喎，搐搦，僵仆目眩，小兒驚悸，狂妄，胃脘
當心而痛，上支兩咽膈不通，偏正頭痛，首風，沐風，手足攣急，肝木為病人氣
在頭。

防風通聖散，防風天麻湯，防風湯，祛風丸，排風湯，小續命湯，消風散。

  ==中標題==  暑二

夫暑者為少陰君火之主也，諸痛痒瘡瘍癰疽腫毒，及胃煩熱嗌乾欬喘，唾血泄血，
胕腫肩胛皆內痛，心痛肺脹腹脹鬱悶，風溫病多發。風傷于榮，溫傷於衛，血為榮
，氣為衛，其脈兩手多沉，自汗出身重多睡，鼻鼾三日，以裏且宜辛涼解之，或辛
溫解之，如不已，裏症未罷，大不可下，如下則胃中虛空，四日之外表熱入裏，則
譫語口乾，發疹潮熱，直視失溲者，十死八九。肺金為病人氣在胸，及小兒瘡疹丹
熛，腫發人氣在腹。

白虎湯，桂苓甘露散，化痰玉壺丸，益元散，玉露散，石膏散。

  ==中標題==  濕三

夫濕者為太陰濕土之主也，諸濕腫滿霍亂泄注，胕腫骨痛及腰膝頭項痛，風痹痿厥
，唾有血，心懸如飢，熱痛始作，三陽受之，一日太陽，二日陽明，三日少陽，可
汗而已。如四日太陽，五日少陰，六日厥陰，可下而已。或七日不愈再傳至十三日
，大邪皆去，六經悉和則愈矣。腎水為病。

五苓散，葶藶木香散，白朮木香湯，益元散，大橘皮湯，桂苓白朮丸，神助散。

  ==中標題==  火四

夫火者少陽相火之主也，諸暴死發熱惡寒痛，病大作傳為水腫，面黃身痿，泄注膿
血赤白為利，癰腫疽毒丹熛瘍疹，小兒疳瀉腹脹暴下如水，心胸中熱，甚則鼽衄，
胸皆痛，耳聾口苦舌乾，與臟毒下血，米榖不化，腸鳴切痛，消渴，上喘肺金為
病。

涼膈散，黃連解毒湯，瀉心散，神芎丸，八正散，調胃散，調胃承氣湯。

  ==中標題==  燥五

夫燥者是陽明燥金之主也，諸氣憤鬱，腸胃乾涸，皮膚皴揭，痛寒瘧喘咳，腹中
鳴注泄鶩溏，肋暴痛不可反側，嗌乾面塵，肉脫色惡及丈夫疝，婦人少腹痛，
帶下赤白，瘡瘍痤癤，喘咳潮熱，大便澀燥及馬刀挾癭之瘡，肝木為病。

神功丸，脾約丸，麻仁丸，潤體丸，四生丸。

  ==中標題==  寒六

夫寒者是太陽寒水之主也，諸寒冷溼痹，肘臂攣急，秋溼既多寒咳，為嗽痰，厥心
痛，心中澹澹大動，胸胃脘痛不可食，食已不饑，吐利腥穢，屈伸不便，上下所
出不禁，目盲堅痞色炱，渴而飲冷，積水足浮腫，囊縮四肢冷爪甲青。心火為病。

薑附湯，四逆湯，二薑湯，朮附湯，大已寒丸，理中湯。

  ==中標題==  解利傷寒七

人冒風時氣，溫病傷寒三日以裏，頭痛身熱惡寒，可用通聖散，益元散，各五七錢
，水一大碗入生薑十餘片，蔥白連鬚者十餘莖，豆豉一撮同煎三五沸，去滓稍熱，
先以多半投之，良久用釵子於咽喉中探引，吐了不宜漱口，次用少半亦稍熱投之，
便用蔥醋酸辣湯投之，衣被蓋覆汗出則愈矣。如遇世亂，內經曰歲火太過炎暑流行
，火氣太盛肺金受邪，上應熒惑大而明現，若用辛涼之劑解之則萬舉萬全也。若遇
治世人，方可用升麻湯，葛根湯，敗毒散，辛溫之劑解之，亦加蔥根白，豆豉，上
涌而表汗。內經曰因其輕而揚之，揚者發揚也，吐汗發揚寒熱之邪，既吐汗之後，
必大將息，旬日之後其邪不復作也。

又一法或於無藥之處，可用酸虀汁一大碗，煎三五沸，去菜葉猛服訖，少間用釵子
咽喉中探引，吐了如此三次後煎蔥酸辣湯投之，以衣被蓋覆汗出則解。內經曰酸苦
涌泄為陰，涌者吐也，傷寒三日頭痛身熱，是病在上也，在上者固宜涌之，然後以
淡漿粥養之，一二曰則愈矣。

又一法可用不臥散解之，於兩鼻內之，連啑噴三二十次，以衣被蓋覆，用此藥時
，當於暖室中，啑罷以酸辣漿粥投之，汗出如洗，啑噴者同吐法也，此法可與雙解
散為表裏也。

又有導引一法，可於一閒處用之，先教病人盤腳而坐，次用兩手交十指攀腦後風池
，風府二穴，乃是風門也，向前叩首幾至于地，如此連點一百二十數，急以蔥醋粥
，辛辣湯投之，汗出立解。

傷寒溫疫時氣冒風中暑俱四時不正之氣也，人若初感之皆頭痛惡寒身熱，及寒熱往
來，腰脊強是太陽經受之也。內經曰可先治內而後治外，先用生薑蔥白豆豉，煎雙
解散上涌及汗出則解，如不解者至五六日，或不大便喘滿譫語實熱兩手脈沉，可用
調胃大小承氣湯下之，慎不可用銀粉巴豆霜杏仁芫花熱藥，下之則必死，此先治外
而後治內也。如大汗之後慎不可食葵羹藿菜羊豬雞犬魚兔等肉，惟不先明必致重困
，後必難治也。傷寒七八日發黃有斑，潮熱腹滿者，或痰實作止，雖諸承氣湯下過
者，仲景曰寸口脈浮滑者可用瓜蒂散吐之，然傷寒寸口脈浮滑者可用雜病，寸口脈
沉者可吐。叔和云寸脈沉兮胸有痰。啟玄子曰上盛不已，吐而奪之是也。

  ==中標題==  風八

夫中風失音悶亂，喎斜口眼。內經曰風之為病善行而數變，故百病皆生於風也，可
用三聖散吐之，如不省人事牙關緊閉，粥藥不能下者，煎三聖散鼻內灌之，吐出涎
口自開也，次服通聖散，涼膈散，大人參半夏丸，桂苓甘露散等，大忌雞豬魚兔酒
醋蕎麵，動風引痰之物，吐痰之法在方論中。

頭風眩運手足時復麻痹，胃脘發痛心腹滿悶，按之如水聲，可用獨聖散吐之，吐訖
可服辛涼清上之藥，仲景曰此寒痰結於胸中之致然也。

  ==中標題==  痹九

夫大人小兒風寒濕三氣合而為痹，及手足麻木不仁者，可用鬱金散吐之，吐訖以導
水丸，通經散泄之，泄訖以辛溫之劑發散，汗出則可服當歸芍藥乳沒，行經和血等
藥，如不愈則便不宜服此等藥。

  ==中標題==  痿十

夫男女年少面黃身熱肌瘦，寒熱往來如瘧，更加涎嗽不止，或喘滿面浮，此名曰肺
痿，可用獨聖散吐之，吐訖次用人參柴胡飲子，小柴胡飲子加當歸，桂苓甘露散之
類。內經曰男女之病皆同也，男子精不足是味不化也，女子血不流是氣不用也。又
曰形不足者溫之以氣，精不足者補之以味是也。

  ==中標題==  厥十一

夫厥之為病，手足及膝下或寒或熱也。舉世傳為腳氣寒濕之病，豈知內經中本無腳
氣，陽氣衰于下則為寒厥，陰氣衰于上則為熱厥，熱厥為手足熱，寒厥為于足寒也
。陽經起于足指之表，陰經起于足心之下，陽氣勝則足下熱，陰氣勝則足下寒。熱
厥者寒在上也，寒厥者熱在上也，寒在上者以溫劑補肺金，熱在上者以涼劑清心火
，則愈矣。若尸厥，痿厥，風厥，氣厥，酒厥，可以涌而醒，次服降火益水和血通
氣之藥，使粥食調養無不瘥者。若其餘諸厥倣此行之，慎勿當疑似之間，便作風氣
，相去邈矣。

  ==中標題==  癇十二

夫癇病不至於目瞪如愚者，用三聖散投之，更用大盆一箇於暖室中，令汗下吐三法
俱行，次服通聖散百餘日則愈矣。至於目瞪愚者不可治，內經曰神不得守，謂神亂
也。

  ==中標題==  瘧十三

夫富貴膏梁之人病瘧，或間日或頻日，或作熱或作寒，或多寒少熱或多熱少寒，宜
以大柴胡湯下之，下過三五行，次服白虎湯，玉露散，桂苓甘露散之類。如不愈者
是積熱大甚，宜以神芎藏用丸，三花神祐丸，調胃承氣湯等藥大作劑料下之，下訖
以長流水煎五苓散服之，或服小柴胡湯數服亦可，如不愈復以常山散吐之，後服涼
膈散，白虎湯之類必愈矣，大忌熱麵及羊肉雞豬魚兔等物，如食之瘧疾復作，以至
不救。

貧賤蕘之人病瘧，以飲食疏糲衣服，寒薄勞力動作，不可與膏梁之人同法而治，
臨發日可用野夫多效方，溫脾散治之。如不愈用辰砂丹治之則愈矣，如服藥訖宜以
長流水煎白虎湯，五苓散服之，不宜食熱物及燥熱之藥，以瘧疾是傷暑伏熱之故也
。內經曰夏傷於暑，秋必痎瘧，可不信哉，忌物同前。

  ==中標題==  泄痢十四

夫大人小兒暴注瀉水不已。內經曰注下也，注下者水利也，火運太過之病，火注暴
逆之故也，急宜用水調桂苓甘露散，五苓散，益元散，或以長流水煎過放冷服，則
愈，慎不可驟用罌粟殼，乾薑，荳蔻，聖散子之類，縱瀉止則腸胃不通轉生他疾，
止可以分陰陽利水道而已。

  ==中標題==  疳利十五

夫病疳利，米榖不化，日夜無度，腹中雷鳴下利完榖出，可用導水丸，禹功散，瀉
訖一二日可服胃風湯，不愈則又可與桂枝麻黃湯發汗則愈矣。內經曰久風入中為腸
澼飧泄。啟玄子云風在腸中，上薰於胃，所食不化而出。又云飧泄者是暮食不化也
。又經云春傷於風，夏必飧泄，故可汗而愈。內經曰風隨汗出，痛隨利減，若服豆
蔻罌粟殼之類久而不輟則變為水腫，以成不救也。

  ==中標題==  臟毒下血十六

夫臟毒下血可用調胃承氣湯加當歸瀉訖，次用芍藥蘗皮丸，黃連解毒湯，五苓益元
各停調下五七錢服之。內經曰腸癖便血何如，答曰澼者腸間積水也，身熱則死，寒
則生，熱為血氣敗故死，寒為榮氣在則生，七日而死者死於火之成數也。

  ==中標題==  下利膿血十七

夫下利膿血腹痛不止，可用調胃承氣湯加生薑棗煎，更下藏用七八十丸，量虛實加
減，瀉訖次用長流水調五苓散五七錢，或加燈心煎調下亦得，調益元散五七錢亦可
，大忌油膩一切熱物則愈矣。

  ==中標題==  水泄不止十八

夫男子婦人病水濕瀉注不止，因服豆蔻烏梅薑附峻熱之劑，遂令三焦閉溢水道不行
，水滿皮膚身體否腫面黃腹大，小便赤澀，兩足按之陷而復起。內經曰諸濕腫滿皆
屬脾土，可用獨聖散吐之，如時月寒涼宜於暖室不透風處，用火一盆以藉火力出汗
，次以導水禹功散量虛實瀉十餘行，濕去腫減則愈矣。是汗下吐三法齊行，既汗下
吐訖，腑臟空虛宜以淡漿粥養腸胃二三日，次服五苓散益元同煎燈心湯調下，如勢
未盡更宜服神助散，舊名葶藶散，可以流濕潤燥，分陰陽利小便，不利小便非其法
也，既平之後宜大將息，忌魚鹽酒肉果實房室等事，如此三年則可矣，如或不然，
決死而不救也。

  ==中標題==  痔漏腫痛十九

夫痔漏腫痛，內經曰因而大飽筋脈橫解，腸澼為痔，痔而不愈變而為漏，同治濕法
而治之，可先用導水丸禹功散瀉訖，次服枳殼丸，木香檳榔丸，更加以葵羹菠菜豬
羊血等通利腸胃，大忌房室雞魚酒醋等物，勿食之。

  ==中標題==  霍亂吐瀉二十

夫霍亂吐瀉不止者，可用五苓散益元散各停冰水調下五七錢，如無冰水可用新汲水
調下桂苓甘露散，玉露散，清涼飲子，調下五七錢，或香薷湯調下五七錢亦可，如
無已上諸藥可服地漿三五盞亦可，地漿者可於淨地掘一井子，用新汲水一桶並於井
子攪令渾，候澄清連飲三五盞立愈，大忌白朮湯薑桂烏附種種燥熱之藥，若服之則
必死矣。巢氏云霍者揮霍而成疾，亂者陰陽亂也，皆由陰陽清濁二氣相干故也。

  ==中標題==  大便澀滯二十一

夫老人久病大便澀滯不通者，可服神功丸，麻仁丸，四生丸，則愈矣，時復服葵菜
菠菜豬羊血自然通利也。內經云以滑養竅是也，此病不愈令人失明也。

  ==中標題==  五種淋瀝二十二

夫大人小兒病沙石淋及五種淋瀝閉癃，并臍腹痛，益元散主之，以長流水調下八正
散，石葦散，依方服用，此三藥皆可加減服之。

  ==中標題==  酒食不消散二十三

夫一切冷食不消，宿酒不散亦同傷寒身熱惡寒戰慄，頭項痛腰脊強，及兩手脈沉，
不可用雙解，止可用導飲丸五六十丸，量虛實加減，利五七行。所傷冷食宿酒若推
盡，則頭痛等病自愈也，次以五苓散生薑棗長流水煎服五六服，不可服酒癥進食丸
，此藥皆犯巴豆有熱毒之故也。

  ==中標題==  酒食所傷二十四

夫膏梁之人起居閒逸，奉養過度，酒食所傷以致中脘留飲脹悶痞膈，醋心可服木香
導飲丸以治之，夫蕘之人飲食粗糲，衣服寒薄，勞役動作，一切酒食所傷，以致
心腹滿悶時嘔酸水，可用進食丸治之。

  ==中標題==  沉積水氣二十五

夫一切沉積水氣，兩刺痛，中滿不能食，頭目眩者可用茶調散輕涌訖冷涎一二升
，次服七宣丸則愈矣。木香檳榔丸，導飲丸亦妙，不可用巴豆銀粉等藥。

  ==中標題==  諸積不化二十六

夫諸積不化可服無憂散，每月瀉三五次，可用桂苓白朮丸散妙功丸，大忌生硬粘滑
，動風發熱等物。

  ==中標題==  骨蒸熱勞二十七

夫男子婦人骨蒸熱勞，皮膚枯乾，痰唾稠粘，四肢疼痛，面赤唇乾，煩燥睡臥不寧
，或時喘嗽，飲食少味，困弱無力，虛汗黃瘦等疾。內經曰男子因精不足而成，女
子因血不流而得也，可先以茶調散輕涌訖，次以導水禹功散輕瀉三兩行，後服柴胡
飲子，桂苓甘露散，搜風丸，白朮調中湯，木香檳榔丸，人參犀角散之類，量虛實
選而用之，如咯血吐血便血此乃亡血也，並不宜吐，吐之則神昏。內經曰血者人之
神也，故亡血則不宜吐，慎不可服峻熱薑附之藥，若服之則飲食難進，肌肉消削轉
成危篤也。五勞之病乃今人不明，發表攻裏之過也，大忌暑月於手脘足外踝上著灸
，手脘者陽池穴也，此穴皆肌肉淺薄之處，灸瘡最難痊，可及胸次，中脘臍下，背
俞三里等穴，或有灸數十者及以燔針終無一效，病人反受苦，可不思之。勞疾多饞
所思之物，但可食者宜食療。本草而與之菠菜葵羹冰水涼物，慎不可禁，以水榖入
胃脈道乃行也，若過忌慎則胃口閉，胃口閉則形必瘦，形瘦脈空乃死之候也，諸勞
皆可倣此。

  ==中標題==  虛損二十八

夫病人多日虛損無力，補之以無比山藥丸則愈矣。

  ==中標題==  上喘中滿二十九

夫上喘中滿醋心腹脹，時時作聲，否氣上下不能宣暢。叔和云氣壅三焦不得昌是也
，可用獨聖散吐之，吐訖次用導水禹功輕瀉三五行，不愈更以利膈丸瀉之，使上下
宣通不能壅滯，後服平胃散，五苓散，益元散，桂苓甘露散，三和散，分陰陽利水
道之藥則愈。

  ==中標題==  一切涎嗽三十

夫富貴之人一切涎嗽是飲食厚味熱痰之致然也，先用獨聖散吐之，吐訖可服人參散
，通聖散加半夏，以此止嗽，更服大人參半夏丸以之化痰也，大忌酸鹹油膩生硬熱
物也。

  ==中標題==  咳嗽三十一

夫貧難之人咳嗽，內外感風冷寒濕之致然也。內經曰秋傷於濕，冬生咳嗽，可服寧
神散，寧肺散加白朮之類則愈矣，忌法同前。

  ==中標題==  欬逆三十二

夫男子婦人欬逆俗呼曰忔忒，乃陰陽不和也。乃傷寒亦有欬逆者，並可用既濟散治
之，忌寒熱物，宜食溫淡物以養胃氣耳。

  ==中標題==  風痰三十三

夫風痰酒痰或熱在膈上，頭目不清，涕唾稠粘或欬嗽上喘，時發潮熱，可用獨聖散
吐之，吐訖可服搜風丸，涼膈散之類。內經曰流濕潤燥是也。

  ==中標題==  咯血衄血嗽血三十四

夫男子婦人咯血衄血嗽血欬膿血，可服三黃丸，黃連解毒湯，涼膈散加桔梗當歸，
大煎劑料時時呷之。內經曰治心肺之病，最近藥劑，不厭頻而少，時時呷之者是也
。

  ==中標題==  消渴三十五

夫三消渴，內經曰三消渴者肺消，膈消，風消也。右以繅絲煮湯澄清頓服之則愈，
或取生藕汁頓服之亦愈矣。

  ==中標題==  雷頭三十六

夫雷頭懶子乃俗之謬名也，此疾是胸中有寒，痰多沐之致然也，可以茶調散吐之，
吐訖冷痰三二升，次用神芎丸下三五行，然後服愈風餅子則愈矣。雷頭者是頭上赤
腫核，或如生薑片酸棗之狀，可用針刺而出血，永除根本也。

  ==中標題==  頭痛不止三十七

夫頭痛不止乃三陽之受病也，三陽者各分部分，頭與項痛者是足太陽膀胱之經也，
攢竹痛俗呼為眉稜痛者是也，額角上痛俗呼為偏頭痛者是少陽經也，如痛久不已則
令人喪目，以三陽受病皆胸膈有宿痰之致然也，先以茶調散吐之，後以香薷散白虎
湯投之則愈，然頭痛不止可將蔥白鬚豆豉湯吐之，吐訖可服川芎薄荷辛涼清上溲風
丸香芎散之類。仲景曰蔥根豆豉亦吐傷寒頭痛。叔和云寸脈急而頭痛是也。

  ==中標題==  兩目暴赤三十八

夫兩目暴赤發痛不止，可以長流水煎鹽湯吐之，次服神芎丸四物湯之類。內經曰暴
病皆屬火也。又曰治病有緩急，急則治其標，緩則治其本，標者赤腫也，本者火熱
也，以草莖鼻中出血最妙。

  ==中標題==  目腫三十九

夫目暴赤腫痛不能開者，以清金散鼻內搐之，鼻內出血更捷。

  ==中標題==  病目經年四十

夫病赤目經年不愈者，是頭風所加，且令人頭痛可用獨聖散，八正散之類，赤目腫
作是足厥陰肝經有熱，利小便能去肝經風熱也。

  ==中標題==  風衝泣下四十一

夫風衝泣下者，俗呼風冷淚者是也。內經曰太陽經不禁固也。又曰熱則五液皆出，
肝熱故淚出風衝於外，火發於內，風火相摶由此而泣下也，治之以貝母一枚，白膩
者胡椒七粒，不犯銅鐵，研細臨臥點之愈。

  ==中標題==  風蛀牙疼四十二

夫風蛀牙疼久不愈者，用針插巴豆一枚於燈焰上燎煙，未及枯存性於牙窩根盤上薰
之則愈。

  ==中標題==  口瘡四十三

夫大人小兒瘡唇緊，用酸漿水洗去白痂，臨困點綠袍散，如或不愈貼赴筵散，又不
愈貼鉛白霜散則愈。

  ==中標題==  喉閉四十四

夫男子婦人喉閉腫痛不能言，先刺兩手大拇指去爪甲如韭葉是少商穴，少商是肺金
之井穴也，以針刺血出立愈，如不愈以溫白湯口中含漱，是以熱導熱也。

  ==中標題==  癭四十五

夫癭囊腫悶。稽叔夜養生論云頸居險，而癭水土之使然也，可用人參化癭丹服之則
消也。又以海帶海藻昆布三味皆海中之物，但得二味投之於水瓶中，常食亦可消矣
。

  ==中標題==  背疽四十六

夫背瘡初發便可用藏用丸，玉燭散，大作劑料下臟腑一二十行，以針於腫焮處亂
刺血出，如此者三，後以陽起石散傅之，不可便服內托散，內犯官桂更用酒煎，男
子以背為陽，更以熱投熱，無乃太熱乎。如瘡少愈，或口瘡未合，瘡痂未歛，風痒
時作，可服內托散以辟風邪耳。

  ==中標題==  瘰四十七

夫人頭目有瘡腫瘰，及胸臆胠之間或有瘡痂腫核不消，及有膿水不止，可用滄
鹽一二兩炒過，以長流水一大碗煎放溫，作三五次頓服訖，候不多時於咽喉中探引
吐涎二三升後，服和血通經之藥，如玉燭散，四物湯之類是也。內經曰鹹味涌泄為
陰，涌者吐也，瀉者泄也。銅人曰少陽起于目銳眥，行耳後，下肋過期門，瘰
結核馬刀挾癭是少陽膽經多氣少血之病也。

  ==中標題==  便癰四十八

夫便癰者乃男子之疝也，俗呼為便癰。言於不便處害一癰故名便癰也。便癰者謬名
也，難素所不載也，然足厥陰肝之經絡是氣血行流之道路也，衝任督脈亦屬肝經之
傍絡也。難經曰男子有七疝是也，便癰者血疝也，治之以導水丸，桃仁承氣湯或抵
當湯投之，同瘀血不散而治，大作劑料峻瀉一二十行，次以玉燭散和氣血通經絡之
類則是也。世之多用大黃牡蠣而已，閒有不愈者是不知和血通經之道也。

  ==中標題==  惡瘡四十九

夫一切惡瘡久不愈者，以木香檳榔散貼之則愈。

  ==中標題==  下疳五十

夫下疳久不愈者，俗呼曰臊疳是也，先以導水禹功先瀉肝經，外以木香散敷之，日
上三兩度，然後服淡粥一二日則止。

儒門事親卷四

  ==大標題==  卷五

  ==中標題==  瘡癤瘤腫五十一

夫大人瘡癤小兒赤瘤，腫發之時疼痛不止。內經曰夫諸痛痒瘡瘍皆生於心火，可用
一咒法禁之，法者是心法，咒曰：

龍鬼流兮諸毒腫，癰瘡膿血甚被痛。

忘心稱念大悲咒，三唾毒腫隨手消。

右一氣念咒三遍，望日月燈火取氣一口，吹在瘡腫丹瘤之上，右手在瘡上虛收虛撮
三次，左手不動，每一氣念三遍虛收虛撮三次，百無禁忌。如用之時心正為是，此
法得於祖母韓氏，相傳一百餘年，用之救人百發百中。若不食葷酒之人其法更靈，
病瘡腫者大忌雞豬魚，免發熱動風之物，此法不得輕侮，無藥處可用之。

  ==中標題==  瘡腫丹毒五十二

夫大人小兒瘡腫丹毒發熱疼痛不止，又有一法面北端想北海雪浪滔天，冰山無際大
寒嚴冷之氣，取此氣一口吹在瘡腫處立止，用法之人大忌五辛之菜，五厭之肉，所
病之人切忌雞豬魚兔酒醋濕麵等物，無藥之處可用此法救之。

  ==中標題==  凍瘡五十三

夫凍瘡者因寒月行於冰雪中而得之，有經年不愈。用陂野中淨土曝乾，以大蒜搗如
泥，和土捏作餅子如大觀錢厚薄，量瘡口大小而貼之，泥餅子上以火艾灸之，不計
艾壯多少，以泥乾為度，去乾餅以換濕餅貼定，灸之不問灸數多少，有灸一二日者
直至瘡痂內覺痒微痛，是凍瘡活也，然後不含漿水澄清用雞翎一二十莖，縛作刷子
於瘡口上洗淨，以此水洗之後肌膚損痛也，用軟帛拭乾，次用木香檳榔散傅之，夏
月醫之大妙。

  ==中標題==  金瘡五十四

夫一切刀箭所傷有刀箭藥，用風化石灰一斤，龍骨四兩，二味為細未，先於端四日
採下刺薊菜，於端午日五更合杵臼內，搗和得所團作餅子，若酒中心穿眼懸於背
陰處陰乾，搗羅為細末，於瘡口上摻貼，亦治裏外并諸瘡腫大效。

又有咒法，咒曰：

今日不祥，正被物傷，一禁不疼，二禁不痛，三禁不膿不作血，急急如律令奉攝
。

右每念一遍以右手收一遍，收在左手中，如此七遍則放手吹去，卻望太陽取氣一口
，吹在所傷處，如陰晦夜間望北斗取氣亦得，所傷之人大忌雞豬魚兔酒醋熱麵動風
之物，如食之則瘡必發。

又一法，默想東方日出始取氣一口，日出一半取氣一口，日大圓滿取氣一口吹在所
傷之處，如此三次則止，用法之人並無所忌，所傷之人禁忌同前，可於無藥之處用
之。

  ==中標題==  誤吞銅鐵五十五

夫誤吞銅鐵以至羸瘦者，宜用肥豬肉與葵菜羹同飧，數頓則銅鐵自然下也，神驗。
如不食葷腥者，宜以調胃承氣湯大作其劑下之亦可也。

  ==中標題==  魚刺麥芒五十六

夫魚刺麥芒一切竹木籤刺咽喉，及鬚髮惹伴在咽嗌中不能下者。內經曰不因氣動而
病生於外，可用道藏經一咒法治之。咒曰：

吾請老君東流順，老君奉攝，攝攝法毒水，吾託大帝尊，不到稱吾者，各各現帝
身，急急如律令，奉攝一氣。

念遍又以左手屈中指無名指作三山印，印上坐淨水一盞，右手搯卯文作金鎗印，左
手在下，右手在上，左手象地，右手象天，虛挽虛卓九次為定，左足橫，右足豎，
作丁字立。如作法時望日月燈火，取氣一口，吹在盞內，此法百無禁忌，用法之時
以正神氣是也。如所傷物下，不可便與米湯米飯喫，恐米粒誤入瘡口中潰作膿也，
姑以拌麵羹養之數日可也。

  ==中標題==  蛇虫所傷五十七

夫犬咬蛇傷不可便貼膏藥，及生肌散之類，謂毒氣不出也。內經曰先治內而後治外
可也。當先用導水丸禹功散或通經瀉十餘行，即時痛減腫消，然後用膏藥生肌散傳
貼愈，此是先治內而後治外之法也。

  ==中標題==  杖瘡五十八

夫一切虫獸所傷，及背瘡腫毒杖瘡焮發，或透入裏者可服木香檳榔丸，七八十丸至
百丸，或百五十丸至二百丸，生薑湯下過五七行，量虛實加減則可矣。

  ==中標題==  禁蝎五十九

夫禁蝎有一咒法。咒曰：

玉女傳仙攝，斬蛜蜥滅。

右如有蝎螫之人來求治者，於蝎螫處望而取氣一口，默念七遍，怒著作法吹在蝎螫
處。內經曰蜂蠆之毒皆屬於火。可用新水一盆浸之，如浸不得處，速以手帛蘸水搭
之則痛止也，用法之人大忌五厭肉。

  ==中標題==  落馬墜井六十

夫一切男子婦人落馬墜井，因而打撲便生心恙是痰涎發於上也。內經曰不因氣動而
病生於外，可用三聖散空心吐訖。如本人虛弱疲瘁可用獨聖散吐之，吐訖可服安魂
寧魄之藥，定志丸酸棗仁茯神之類是也。

  ==中標題==  婦人月事沉滯六十一

夫婦人月事沉滯數月不行，肌肉不減。內經曰此名為瘕，為沉也，沉者月事沉滯不
行也，急宜服桃仁承氣湯加當歸大作劑料服，不過三服立愈，後用四物湯補之，更
可用宣明方檳榔丸。

  ==中標題==  血崩六十二

夫婦人年及四十以上，或悲哀太甚。內經曰悲哀太甚則心系急，心系急則肺布葉舉
而上焦不通，熱氣在中，故經血崩下。心系者血山也，如久不愈則面黃肌瘦，慎不
可與燥熱之藥治之，豈不聞血得熱而流散，先以黃連解毒湯，次以涼膈散四物湯等
藥治之而愈。四物者是涼血也，乃婦人之仙藥也，量虛實加減，以意消息用之。

  ==中標題==  腰胯疼痛六十三

夫婦人腰胯疼痛兩腳麻木，惡寒喜暖者。內經曰乃是風寒濕痹，先可服除濕丹七八
十丸，量虛實以意加減，次以禹功散投之瀉十餘行，清冷積水青黃涎沬為驗，後以
長流水同生薑棗煎五苓散服之，風濕散而血氣和也。

  ==中標題==  頭風眩運六十四

夫婦人頭風眩運，登車乘船亦眩運，眼澀手麻髮退，健忘喜怒皆胸中有宿痰之使然
也，可用瓜蒂散吐之，吐訖可用長流水煎五苓散，大人參半夏丸，兼常服愈風併子
則愈矣。

  ==中標題==  經血暴下六十五

夫婦人年及五十以上，經血暴下者。婦人經血終于七七之數，數外暴下，內經曰火
主暴速，亦因暴喜暴怒憂結驚恐之致然也，慎不可作冷病治之，如下峻熱之藥則死
，止可用黃連解毒湯以清於上，更用蓮殼灰棕毛以滲於下，然後用四物湯加玄胡散
，涼血和經之藥是也。

  ==中標題==  赤白帶下六十六

夫婦人赤白帶下或出白物如脂，可服導水丸禹功散，或單用無憂散，量虛實加減瀉
訖，次用桂苓丸，五苓散，葶藶木香散同治濕，治瀉法治之，或用獨聖散上涌亦可
也。室女亦可。

  ==中標題==  月事不來六十七

夫婦人月事不來，室女亦可。內經曰月事不來是胞脈閉也，胞脈者屬火而絡於脬中
，令氣上迫肺，心氣不得下通，故月事不來也。可用茶調散吐之，吐訖可用玉燭散
，當歸散或三和湯，桂苓白朮散，柴胡飲子，量虛實選而用之，降心火益腎水，開
胃進食，分陰陽利水道之藥是也，慎勿服峻熱之藥，若服之則變成肺痿骨蒸潮熱，
咳嗽咯膿嘔血而喘，小便澀滯，寢汗不已，漸至形瘦脈大，雖遇良醫亦成不救，嗚
呼，人之死者豈為命耶。

  ==中標題==  婦人無子六十八

夫婦人年及二三十者，雖無病而無子，經血如常或經血不調，乃陰不升陽不降之故
也，可獨聖散上吐訖冷痰三二升，後用導水丸禹功散瀉訖三五行及十餘行，或用無
憂散瀉十餘行，次後喫蔥醋白粥三五日，胃氣既通腸中得實，可服玉燭散更助以桂
苓白朮丸散，二藥是降心火益腎水既濟之道，不數月而必有孕也。若婦人有癃閉遺
溺嗌乾之諸證，雖服藥針灸亦不能孕也，蓋衝任督三脈之病故不治也，表證見內證
及熱論中。

  ==中標題==  小產六十九

夫婦人半產俗呼曰小產也，或三月或四五六月皆為半產，已成男女故也，因憂恐暴
怒悲哀太甚，或因勞力打撲傷損，及觸風寒或著暴熱，不可用黑神散烏金散之類，
內犯乾薑之故，止可用玉燭散和經散湯之類是也。

  ==中標題==  大產七十

夫婦人大產十月滿足降誕者是也，或臍腰痛乃敗血惡物之致然也，舉世便作虛寒，
以燥熱治之誤人多矣。難經曰諸痛為實，實者熱也，可用導水丸禹功散瀉五七行，
慎不可便服黑神散烏金散燥之，同小產治之則可矣。

  ==中標題==  產後心風七十一

夫婦人產後心風者，則用調胃承氣湯一二兩加當歸半兩細剉，用水三四盞同煎去滓
，分作二服，大下三五行則愈，如不愈三聖散吐之。

  ==中標題==  乳汁不下七十二

夫婦人有本生無乳者，不治，或因啼哭悲怒閉結氣溢閉塞，以致乳脈不行，用精豬
肉清湯調和美食，於食後調益元散五七錢，連服三五服，更用木梳梳乳周回百餘遍
，則乳汁自下也。

又一法用豬啼湯調和美味服之，乳汁亦下，合用熟豬蹄四枚食之亦效。

又一法計肩夫二穴亦效。

  ==中標題==  產後潮熱七十三

夫婦人產後一二日，潮熱口乾可用新汲水調玉露散，或冰水調服之亦可，或服小柴
胡湯加當歸及柴胡飲子亦可，慎不可作虛寒治之。

  ==中標題==  乳癰七十四

夫乳癰發痛者亦生於心也，俗呼曰吹乳是也。吹者風也，風熱結薄於乳房之間，血
脈凝注久而不散潰腐為膿也，可用一法禁之。

咒曰：謹請東方護司族吹妳是灰妳子。

右用之時當先問病人曰甚病，病人答曰吹妳，取此氣一口但吹在兩手坎字文上，用
大拇指緊捏定，面北立一氣念七遍吹在北方，如此者三遍，若作法時以左右二婦人
面病人，立於病乳上痛操一二百數，如此亦三次則愈。

  ==中標題==  雙身大小便不利七十五。

夫婦人雙身大小便不利者，可用八正散大作劑料，除滑石加葵菜子煎服。內經曰膀
胱不利為癃，癃者是小便閉而不通也，如八正散加木香取效更捷。經曰膀胱氣化則
能出，然後服五苓散三五服則愈矣。

  ==中標題==  雙身病瘧七十六。

夫雙身婦人病瘧可煎白虎湯，小柴胡，柴胡飲子等藥，如大便結硬可用大柴胡散微
溏，過不可大吐瀉，恐傷其孕也。內經曰夏傷於暑，秋必病瘧。

  ==中標題==  雙身傷寒七十七。

夫雙身婦人傷寒時氣溫疫，頭痛身熱，可用升麻散一兩，水半碗大煎劑料去滓，分
作二服，先一服吐了，後一服不吐，次以長流水加生薑棗煎五苓散，熱啜之汗出盡
，頭痛立止。

  ==中標題==  身重瘖啞七十八。

夫婦人身重九月而瘖啞不言者，是脬生絡脈不相接也，則不能言。經曰無治也，雖
有此論可煎玉燭散二兩，水一碗同煎至七分，去滓放冷入蜜少許，時時呷之則心火
下降而肺金自清，故能作聲也。

  ==中標題==  懷身入難七十九。

夫婦人懷身入難月，可用長流水調益元散，日三服欲其易產也。產後自無一切虛熱
血氣不和之疾，如未入月則不宜服也，以滑石滑胎故也。

  ==中標題==  眉煉八十。

夫小兒眉煉在面曰眉煉，在耳曰輒耳，在足曰靴痒，此三者皆謬名也。內經曰諸痛
痒瘡瘍皆屬心火，乃心火熱盛之致然也，可用針刺之而出血，一刺不愈當再刺之
，二刺則必愈矣。內經云血實者宜決之，決者破其血也，眉煉者不可用藥傅之，其
瘡多痒則必爬，若藥入眼則眼必損矣。

  ==中標題==  牙疳八十一。

夫小兒牙疳，牙疳者齒齲也，齲者是牙齗腐爛也。上下牙者是手足陽明二經也，或
積熱於內，或服銀粉巴豆大毒之藥入於腸胃，乳食不能勝其毒，毒氣循經而上至於
齒，齗齒齗牙縫為嫩薄之分，反為害也，可以麝香玉線子治之，乳母臨臥當服黃連
解毒湯，一服疳病則愈。

  ==中標題==  夜啼八十二。

夫小兒夜啼不止者，當用燈花一枚研細，隨乳汁下併三服，則每服用燈花一枚，服
罷此藥於淨室中臥，一兩日則止也。

  ==中標題==  丹瘤八十三。

夫小兒丹瘤浮赤走引，或遍身者乃邪熱之毒在於皮膚，以磁片撤出血則愈，如不愈
則以拔毒散掃三二十度必愈矣。內經曰丹熛赤瘤火之色也，相火之病是也。

  ==中標題==  疳眼八十四。

夫小兒疳澀眼數日不開者，乃肝木風熱之致然也，可調服涼膈散數服，眼開而愈。

  ==中標題==  身瘦肌熱八十五。

夫小兒身瘦肌熱面黃，腹大或吐瀉，腹有青筋兩結硬，如碗之狀名乳癰癖，俗呼
曰妳脾是也。乳癰得之綿帛太厚，乳食傷多，大熱則病生肌，太飽則必傷於腸胃，
生於肌表者，赤眼丹瘤疥癬癰癤，眉煉赤白口瘡牙疳宣爛，及寒熱往來，此乳母抱
不下懷，積熱薰蒸之故，兩手脈浮而數也。傷於腸胃者，吐瀉驚疳，哽氣腹脹，肌
瘦面黃，肚大筋直，喜食泥土，揉鼻竅頭髮作稔，乳瓣不化，此皆太飽之致然也，
久而不愈則成乳癰，兩手脈沉而緊也，此其辨也。已上諸症皆乳母懷抱奉養過度之
罪，乳癖之疾以丁香化痹散，取過數服牛黃通膈丸，甘露散，益黃散等藥磨之，如
不愈者有揉脾一法。

咒曰：日精月華，助吾手法，斬減消，驅毒攝。

右用法之人每念一遍，望日取氣一口，吹在手心自揉之。如小兒病在左臂上，用法
之人亦左手揉之，在右臂以右手揉之，亦吹在乳脾上，令母揉之，男孩兒用單日，
女孩兒用雙日，大忌風兩陰晦，產婦孝子見之。用法之時宜於日中前，晴明好日色
則可矣。

  ==中標題==  大小便不利八十六。

夫小兒大小便不利通者，內經曰三焦約也。約者不行也，可用長流水煎八正散，時
時灌之，候大小便利即止也。

  ==中標題==  久瀉下不八十七。

夫小兒久瀉不止者，至八九月間變為秋深冷痢，瀉泄清白時復撮痛，乳瓣不化可用
養脾丸，丸如黍米大，每服二三十丸，米飲下，日三服則愈。若治芻蕘之兒，萬舉
萬全富家且宜消息。

  ==中標題==  通身浮腫八十八。

夫小兒通身浮腫是水氣腫也，小便不利者通小便則愈。內經曰三焦閉溢水道不行，
水滿皮膚身體否腫是風乘濕之症也，可用長流水加燈心煎五苓散，時時灌之，更於
不透風煖處頻治，汗出則腫消，腫消則自愈，內外兼治故也。

  ==中標題==  發驚潮搐八十九。

夫小兒三五歲時，或七八歲至十餘歲，發驚潮搐涎如拽鋸，不省人事目瞪喘急，將
欲死者，內經曰此皆得於母胎中所受悸惕怕怖驚駭恐懼之氣，故令小兒輕者為驚弔
，重者為癇病。風搐為腹中積熱，為臍風，已上證候可用吐涎及吐之藥，如吐訖宜
用朱犀腦麝清涼墜涎之藥，若食乳之子，母亦宜服安魂定魄之劑，定志丸之類。如
婦人懷孕之日，大忌驚憂悲泣，縱得子必有諸疾。

  ==中標題==  拗哭不止九十。

夫小兒拗哭不止，或一二日或二四日，乃邪崇之氣湊于心，拗哭不止也。有藏經一
法，以綿絹帶縳手足訖，用三姓婦人淨驢槽臥小兒於其中，不令傍人知而覷之，候
移時則拗哭自止也。

  ==中標題==  身熱吐下九十一。

夫小兒身熱吐下腹滿不進乳者，可急用牛黃通膈丸下過四五行則愈。

  ==中標題==  風熱涎嗽九十二。

夫小兒風熱涎嗽，可用通聖加半夏多煎，少少服之，不過三五日愈。

  ==中標題==  水瀉不止九十三。

夫小兒水瀉不止，可服五苓與益元各停，用新水調下一二錢不拘時服。

  ==中標題==  瘡疥風癬九十四。

夫小兒瘡疥風癬，可用雄黃散加芒硝少許，油調傅之。如面上有瘡癬不宜擦藥，恐
因而入眼則損目矣。

  ==中標題==  甜瘡九十五。

夫小兒甜瘡久不愈者，俗呼曰香瘡是也。多於面部兩耳前，有一法令母口中嚼白米
成膏子，臨臥塗之，不過三五上則愈矣。小兒并乳母皆忌雞豬魚兔酒醋動風發熱之
物，如治甜指亦可。

  ==中標題==  白禿瘡九十六。

夫小兒白禿瘡者，俗呼為雞糞禿者是也，可用甜瓜蔓龍頭不以多少，河水浸之一宿
，以沙鍋熬取極苦汁，濾去瓜蔓，以文武慢火熬成如稀餳狀，盛於磁器中，可先剃
頭去盡瘡痂，死血出盡著河水洗淨，卻用熬下瓜蔓膏子一水盞加半夏末二錢，生薑
自然汁一兩匙，狗膽一枚同調，不過三兩上立可，大忌雞豬魚兔動風發熱之物。

  ==中標題==  瘧疾不愈九十七。

夫瘧疾連歲不愈者，可用咒果法治之。果者謂桃杏棗梨栗是也。咒曰：

吾從東南來，路逢一池水，水裏一條龍，九頭十八尾，問伊食甚的，只喫瘧病鬼。

右念一遍吹在果子上，念七遍吹七遍在上，令病人於五更雞犬不聞時，面東而立，
食訖於淨室中安困，忌食瓜果葷肉熱物，此法十治八九，無藥處可救人。

  ==中標題==  腰痛氣刺九十八。

夫一切男子婦人或因欬嗽一聲，或因悲哭啼泣，抬舁重物以致腰痛氣刺不能轉側，
及不能出氣者，可用不臥散啑之汗出痛止，如不食可用通經散導水丸瀉十餘行，瀉
訖服烏金丸和血丹，痛減則止矣。

  ==中標題==  赤瘤丹腫九十九。

夫小兒有赤瘤丹腫，先用牛黃通膈丸瀉之後，用陽起石掃傅則丹毒自散，如未散則
可用針砭刺出血而愈矣。

  ==中標題==  瘡皰癮疹一百。

夫小兒瘡皰癮疹，趺瘡丹熛等疾，如遇火運勝時不可便用升麻湯解之，升麻湯者是
辛溫之劑，止可用辛涼之劑解之。太平之時可用辛溫之劑發散後，便可用涼膈加當
歸，白虎湯化班湯，玉露散煎服之，甚者解毒湯調胃承氣湯投之。古人云瘡瘍者首
尾俱不可下，此言誤人久矣，豈不聞揚湯止沸釜底抽薪。內經曰五寅五申歲多發此
病，此病少陽相火之歲也，少陽客氣勝，丹熛瘡皰癮疹之疾生矣。又內經曰諸痛痒
瘡瘍皆屬於心火，由是言之，皆明心生不可用辛溫之劑發散，以至熱勢轉增漸成臟
毒下血，唆牙搐搦，為大熱之症明矣。如白虎湯加人參，涼膈加桔梗當歸，不論秋
冬，但有瘡皰之症便可用之，亦且瘡皰癮疹丹熛趺瘡者，是天之一氣以傷人也，且
如瘡皰癮疹以少為吉，以稠為凶，希少者不服藥而自愈，稠密者以寒涼藥捨死而治
之，十痊其一二，敝家親眷相知，信服此藥獲效多矣。

事親卷五終。

  ==大標題==  儒門事親卷六  金  考城張從政著

  ==中標題==  風形。

  ==小標題==  因驚風搐一。

新寨馬叟年五十九，因秋欠稅官杖六十，得驚氣成風搐已三年矣，病大發則手足顫
掉，不能持物，食則令人代哺，口目張唇舌嚼爛，抖擻之狀如線引傀儡，每發市
人皆聚觀，夜臥發熱衣被盡去，遍身燥痒中熱而反外寒，久欲自盡手不能繩，傾產
求醫至破其家而病益堅。叟之子邑中舊小吏也，以父母病訊戴人。戴人曰此病甚易
治，若隆暑時不過一涌，再涌，奪則愈矣，今已秋寒可三之，如未，更刺腧穴必愈
。先以通聖散汗之，繼服涌劑則痰一二升，至晚又下五七行，其疾小愈，待五日再
一涌出痰三四升如雞黃成塊狀，如湯熱叟以手顫不能自探，妻與代探咽嗌腫傷，昏
憒如醉約一二時許，稍稍省，又下數行立覺足輕顫減熱亦不作，足亦能步手能巾櫛
自持匙，未至三涌病去如濯，病後但覺極寒。戴人曰當以食補之，久則自退。蓋
大疾之去衛氣未復，故宜以散風導氣之藥，切不可以熱劑溫之，恐反成他病也。

  ==小標題==  風搐反張二。

呂君玉之妻年三十餘，病風搐目眩角弓反張，數日不食諸醫皆作驚風，喑風，風癇
治之，以天南星雄黃天麻烏附用之，殊無少效。戴人曰諸風掉眩皆屬肝木，曲直動
搖風之用也，陽主動陰主靜，由火盛制金，金衰不能平木，肝木茂而自病，先涌風
痰二三升，次以寒劑下十餘行，又以針刺百會穴出血二盃愈。

  ==小標題==  飧泄三。

趙明之米榖不消，腹作雷鳴，自五月至六月不愈，諸醫以為脾受大寒，故併與聖散
子豆蔻丸，雖止一二日藥力盡而復作，諸醫不知藥之非反責明之不忌口。戴人至而
笑曰，春傷於風，夏必飧泄，飧泄者米榖不化而直過下出也。又曰米榖不化熱氣在
下，久風入中，中者脾胃也。風屬甲乙，脾胃屬戊己，甲乙能剋戊己，腸中有風故
鳴。經曰歲木太過，風氣流行脾土受邪，民病飧泄，診其兩手脈皆浮數為病在表也
，可汗之。直斷曰風隨汗出，以火二盆暗置床之下，不令病人見火，恐增其熱，紿
之入室使服涌劑以麻黃投之，乃閉其戶從外鎖之，汗出如洗，待一時許開戶，減火
一半，須更汗止泄亦止。

  ==小標題==  因風鼻塞四。

常仲明常於炎暑時風快處披露肌膚以求爽，為風所賊，三日鼻窒。雖坐於暖處少通
，終不大解。戴人使服通聖散入生薑蔥根豆豉，同煎三兩服，大發汗鼻立通矣。

  ==小標題==  風痰五。

常仲明之子自四歲得風痰疾，至十五歲轉甚，每月發一兩次，發必頭痛，痛則擊數
百拳，出黃綠涎一兩盞方已，比年發益頻，目見黑花，發作昏不知人，三四日方省
，諸醫皆用南星半夏化痰之藥終無一效，偶遇戴人于水之南鄉，戴人以雙解散發
汗，次以苦劑吐痰，病去八九續以分劑平調，自春至秋如此數次，方獲全瘥。

  ==小標題==  癩六。

朱葛解家病癩疾求治于戴人，戴人辭之，待五六月間可治之時也。今春初尚寒，未
可服藥，我已具行裝到宛丘，待五六月製藥，朱解家以為託辭，後戴人果以六月間
到朱葛，乃具大蒜浮萍等藥，使人召解家曰藥已成矣，可來就治，解為他藥所惑，
竟不至。戴人曰向日我非託也，以春寒未可發汗，暑月易發汗，內經論治癩疾，自
目眉毛再生，針同發汗也，但無藥者用針，一汗可抵千針，故高供奉採萍歌曰，不
居山兮不在岸，採我之時七月半，選甚癱風與瘓風，些小微風都不筭，豆淋酒內下
三丸，鐵頭上也出汗。噫，文士相輕，醫氏相疾，文士不過自損，醫氏至於害人
，其解家之謂與陽夏張主簿病癩十餘年，眉鬚皆落皮膚皴澀如樹皮。戴人斷之曰是
有汗者可治之，當大發汗，其汗出當臭，其涎當腥，乃置燠室中偏塞風隙，以三聖
散吐之，汗出周身如臥水中，其汗果粘臭不可聞，痰皆腥如魚涎，兩足心微有汗，
次以舟車丸濬川散大下五七行，如此數次乃瘳。

  ==小標題==  手足風裂七。

陽夏胡家婦手足風裂，其兩目昏漫。戴人曰厥陰所至為璺。又曰鳴條啟坼皆風之用
，風屬木，木鬱者達之，達謂吐也，先令涌之繼以調胃承氣湯加當歸瀉之立效。

  ==小標題==  胃脘痛八。

一將軍病心痛不可忍，戴人曰此非心痛也，乃胃脘當心痛也。內經曰歲木太過，風
氣流行，民病胃脘當心而痛，乃與神祐丸一百餘粒，病不減。或問曰此胃脘有寒，
宜溫補，將軍素知戴人明了，復求藥於戴人。戴人復與神祐丸二百餘粒作一服，大
下六七行立愈矣。

  ==小標題==  搐搦九。

黃如村一叟兩手搐搦狀如拽鋸，冬月不能覆被，適戴人之舞陽道經黃如，不及用藥
，針其兩手大指後中注穴上。戴人曰自肘已上皆無病，惟兩手搐搦，左氏所謂風淫
末疾者此也，或刺後谿手太陽穴也，屈小指握紋盡處是穴也。

  ==小標題==  面腫風十。

南鄉陳君俞將赴秋試，頭項腫，連一目狀若半壺，其脈洪大。戴人出視，內經面
腫者風，此風乘陽明經也，陽明氣血俱多，風腫宜汗，乃與通聖散入生薑蔥根豆豉
同煎一大盞，服之微汗，次日以草莖鼻中大出血立消。

  ==小標題==  驚風十一。

戴人常曰小兒風熱驚搐乃常病也，常搦時切戒把捉手足，握持大急必半身不遂也，
氣血勝必痹其一臂，漸成細瘦，至老難治，當其搐時置一竹簞鋪之涼地，使小兒
寢其上，待其搐風，力行經絡，茂極自止不至傷人。

  ==小標題==  風溫十二。

陽夏賀義夫病傷寒，當三日以裏，醫者下之而成結胸，求戴人治之。戴人曰本風溫
證也，不可下，又下之太早故發黃結胸，此已有瘀血在胸中，欲再下之恐已虛，惟
一涌可愈，但出血勿驚，以茶調瓜蒂散吐之，血數升而衄且噎逆，乃以巾捲小鍼，
而使枕其刃，不數日平復。

  ==小標題==  風水十三。

張小一初病疥，爬搔變而成腫喘不能食。戴人斷為風水，水得風而暴腫故遍身皆腫
，先令浴之，乘腠理開發就燠室中，用酸苦之劑加全蝎一枚吐之節，次用藥末至三
錢許，出痰約數升，汗隨涌出，腫去八九分，隔一日臨臥向一更來，又下神祐丸七
十餘粒，三次嚥之至夜半動一行，又續下水煮桃紅丸六十丸，以麝香湯下又利三四
行後，二三日再以舟車丸通經散及白朮散以調之愈。

又曹典吏妻產後憂恚抱氣，渾身腫繞陰器皆腫，大小便如常，其脈浮而大，此風水
腫也，先以虀水撩其痰，以火助之發汗，次以舟車丸濬川散瀉數行後，四五日方用
苦劑涌訖，用舟車丸通經散過十餘行，又六日舟車濬川復下之，末後用水煮桃紅丸
四十餘丸，不一月如故，前後涌者二，瀉凡四，通約百餘行，當時議者以為倒布袋
法耳，病再來則必死。世俗只見塵中貨藥者用銀粉巴豆蝎，腫者暫去，復來必死，
以為驚，俗豈知此法乃內經治鬱之玄－－－，兼此藥皆小毒，其毒之藥豈有反害者
哉，但愈後忌慎房室等事，況風水不同，從水無復來之理。

  ==小標題==  兒風水十四。

郾之營兵秋家小兒病風水，諸醫用銀粉粉霜之藥，小溲反澀飲食不進，頭腫如腹，
四肢皆滿狀若水晶，家人以為勉強求治于戴人。戴人曰此證不與壯年同，壯年病水
者或因留飲及房室，此小兒纔七歲乃風水證也，宜出汗，乃置燠室以屏帳遍遮之，
不令見火，若內火見外火必昏憒也，使大服胃風湯而浴之，浴訖以布單重覆之，凡
三五重其汗如水，腫乃減五分，隔一二日乃依前治之，汗出腫減七分，乃二汗而全
減，尚未能食，以檳榔丸調之，兒已喜笑如常日矣。

  ==小標題==  腎風十五。

桑惠民病風，面黑色，畏風不敢出，爬搔不已，眉毛脫落作癩醫三年。一日戴人到
棠谿來求治于戴人，戴人曰非癩也，乃出素問風論曰腎風之狀多汗惡風，脊痛不能
正，立其色炱面龐然浮腫，今公之病腎風也，宜先刺其面大出血，其血當如墨色，
三刺血變色矣，於是下針自額上下針，直至頤頂皆出血，果如墨色。偏腫處皆針
之，惟不針目銳眥外兩旁，蓋少陽經此少血多氣也，隔日又針之血色乃紫，二日外
又刺其血色變赤，初鍼時痒，再刺則額覺痛，三刺其痛不可任，蓋邪退而然也，待
二十餘日又輕刺一遍方已，每刺必以冰水洗其面，血十日黑色退，一月面稍赤，三
月乃紅白，但不服除根下熱之藥，病再作，戴人在東方無能治者。

  ==小標題==  勞風十六。

戴人見一男子目下腫如臥蠶狀，戴人曰目之下陰也，水亦陰也，腎以為水之主，其
腫至于目下故也，此由房室交接之時，勞汗遇風，風入皮腠得寒則閉，風不能出與
水俱行故病，如是不禁房則死。

  ==小標題==  中風十七。

高評事中風稍緩張，令涌之後服鐵彈丸，在普濟加減方中，或問張曰君常笑人中風
服鐵彈丸，今以用之何也，張曰此收後之藥也，令人用之於大勢方來之時，正猶蚍
蜉撼大樹不識次第故也。

  ==中標題==  暑形。

  ==小標題==  中暑十八。

小鄭年十五，田中中暑，頭痛困臥不起，戴人以雙解散汗之，又以米醋湯投之未解
，薄晚又以三花神祐丸大下之遂愈。

又張叟年七十一，暑月田中因饑困傷暑食飲不進，時時嘔吐，口中常流痰水，腹
作痛，醫者概用平胃散理中丸導氣丸不效，又加鍼灸皆云胃冷，乃問戴人。戴人曰
痰屬胃，胃熱不收故流痰水，以公年高不敢上涌，乃使一箸探之，不藥而吐之痰涎
一升，次用黃連清心散導飲丸，玉露散以調之，飲食加進，惟大便秘，以生薑大棗
煎調胃承氣湯一兩，奪之遂愈。

  ==小標題==  瘧十九。

故息城一男子病瘧，求治于戴人，診兩手脈皆沉伏而有力，內有積也，此是肥氣。
病者曰左下有肥氣，腸中作痛，積亦痛，形如覆杯，間發止，今已三年祈禳避匿
，無所不至，終不能療。戴人曰此瘧也，以三花神祐丸五七十丸以冷水送過五六
行，次以冷水止之，冷主收歛故也，濕水既盡一二日，煎白虎湯作頓啜之，瘧猶不
愈，候五六日吐之，以常山散去冷痰涎水六七次若漿，次以柴胡湯和之，間用妙
功丸磨之，瘧悉除。

  ==中標題==  火形。

  ==小標題==  馬刀二十。

襄陵馬國卿病左乳下二間期門穴中，發癰堅而不潰，痛不可忍，醫瘍者皆日乳癰
，或曰紅系漏，或曰覷心瘡，使服內托散百日，又服五香連翹湯數月皆無驗。國卿
傴僂而來求治于戴人，遇諸市，戴人見之曰此馬刀癰也，足少陽膽經之病，出靈樞
十二經以示之，其狀如馬刀故曰馬刀，堅而不潰乃邀之於食肆中，使食水浸湯餅。
國卿曰稍覺緩，次日先以滄鹽上涌又以涼劑滌去熱勢，約數十行，腫已散矣。

又朱葛黃家妾左病馬刀癰，增寒發痛已四五日矣。戴人適避暑於寺中，來乞藥，
戴人曰此足少陽膽經病也，少血多氣堅而不潰，不可急攻當以苦劑涌之，以五香連
翹湯托之，既而痛止，然癰根未散，有一庸醫過見之曰我有妙藥可潰而為膿，不如
此何時而愈，既毒藥痛不可忍，外寒內熱嘔吐不止，大便黑色飲食不下，號呼悶亂
幾至于死，諸姑惶懼夜投戴人，戴人曰當尋元醫者，余不能治，其主母亦來告至于
再三，戴人曰間皮薄肉淺，豈可輕用毒藥，復冷洗出以涼劑下之，痛立止，腫亦
消也。

  ==中標題==  項瘡二十一。

戴人在西華寄於夏官人宅，忽項上病一瘡狀如白頭，瘡腫根紅硬，以其微小不慮也
。忽遇一故人見邀，以羊羔酒飲雞魚醢蒜皆在焉，戴人以其故舊不能辭，又忘其禁
忌，是夜瘡疼痛不可忍，項腫及頭，口發狂言，因見鬼神，夏君甚懼欲報其家。戴
人笑曰請無慮，來日當平，乃以酒調通經散六七錢，下舟車丸百餘粒，次以熱麵羹
投之，上涌下泄一時齊作，合去半盆，明日日中瘡腫已平，一二日腫消而愈，夏君
見大奇之。

  ==中標題==  伐指痛二十二。

麻先生妻病伐指痛不可忍，酒調通經散一錢半，夜先吐，吐畢而痛減。余因歎曰向
見陳五曾病此，醫以為小蟲傷或以草上有毒物手因觸之，遷延數月膿盡方己，以今
日觀之可以大笑。

  ==中標題==  瘰二十三。

一婦人病瘰延及胸臆，皆成大瘡，相連無好皮肉，求戴人療之。戴人曰火淫所勝
，治以鹹寒，命以滄鹽吐之，一吐而著痂，次用涼膈散解毒湯等劑，皮肉乃復如初
。

  ==中標題==  咽喉腫塞二十四。

一婦人病咽喉腫塞漿粥不下，數日腫不退，藥既難下鍼亦無功，戴人以當歸荊芥甘
草煎，使熱嗽之，以冷水拔其兩手，不及五六日痛減腫消，飲食如故，咽喉之病甚
急，不可妄用鍼藥。

  ==中標題==  舌腫二十五。

南鄰朱老翁年六十餘歲，身熱數日不已，舌根腫起和舌尖亦腫，腫至滿口，比元舌
大二倍，一外科以燔鍼刺其舌兩旁下廉泉穴，病勢轉凶，將至顛沛。戴人曰血實者
宜決之，以鍼磨令鋒極尖，輕砭之，日砭八九次，血出約一二盞，如此者三次，
漸而血少，痛減腫消。夫舌者心之外候也，心主血故血出則愈。又曰諸痛痒瘡瘍皆
屬心火，燔鍼艾火是何義也。

  ==中標題==  腰胯痛二十六。

戴人女僮冬間自途來，面赤如火，至陽病腰胯大痛，裏急後重，痛則見鬼神。戴
人曰此少陽經也，在身側為相火，使服舟車丸通經散瀉至數盆，病猶未瘥，人皆怪
之，以為有祟。戴人大怒曰驢鬼也，復令調胃承氣湯二兩加牽牛頭末一兩，同煎服
之，大過數十行約一二缶，方捨其杖策但發渴，戴人恣其飲水西瓜梨柿等，戴人曰
凡治火莫如冰水，天地之至陰也，約飲水一二桶猶覺微痛，戴人乃刺其陽陵穴，以
伸其滯，足少陽膽經之穴也，自是方寧。女僮自言此病每一歲須瀉五七次，今年不
曾瀉，故如是也。常仲明悟其言，以身有濕病故一歲亦瀉十餘行，病始已，此可與
智者言，難與愚者論也。

  ==小標題==  狂二十七。

一叟年六十值徭役，煩擾而暴發狂，口鼻覺如虫行，兩手爬搔數年不已，戴人診其
兩手脈皆洪大如繩，斷之曰口為飛門，胃為賁門，曰口者胃之上源也，鼻者足陽
明經起於鼻交頞之中，旁納太陽下循鼻柱，交人中環唇下，交承漿，故其病如是。
夫徭役煩擾便屬火化，火乘陽明經故發狂，故經言陽明之病登高而歌，棄衣而走，
罵言不避親疏。又況肝主謀，膽主決，徭役迫遽則財不能支，則肝屢謀而膽屢不能
決，屈無所伸，怒無所泄，心火磐礡遂乘陽明金，然胃本屬土而肝屬木，膽屬相火
，火隨木氣而入胃，故暴發狂，乃命置燠室中涌而汗出，如此三次。內經曰木鬱則
達之，火鬱則發之，良謂此也。又以調胃承氣湯半斤用水五升，煎半沸分作三服，
大下二十行，血水與瘀血相雜而下數升，取之乃康，以通聖散調其後矣。

  ==小標題==  痰厥二十八。

一夫病痰厥不知人，牙關緊急諸藥不能下，候死而已。戴人見之問待病者，口中曾
有涎否，曰有。戴人先以防風藜蘆煎湯調瓜蒂末灌之口中，不能下，乃取長蛤甲磨
去刃，以紙裹其尖灌於右鼻竅中，嘓然下咽有聲後，灌其左竅亦然。戴人曰可治矣
，良久涎不出，遂以砒石一錢又投之鼻中，忽偃然仰面似覺有痛，斯須吐噦，吐膠
涎數升頗腥，砒石尋常勿用，以其病大非如此莫能動，然無瓜蒂亦不可便用，宜消
息之。大凡中風涎塞往往止斷為風，專求風藥靈寶至寶，誤人多矣。劉河間治風，
捨風不論，先論二火，故令將此法實於火形中。

  ==小標題==  滑泄乾嘔二十九。

麻先生妻當七月間痛臟腑滑泄，以去濕降火之藥治之少愈，後腹脹及乳痛狀如吹乳
，頭重壯熱面如渥丹，寒熱往來嗌乾嘔逆，胸痛不能轉側，耳鳴，食不可下又復
瀉。余欲瀉其火，臟腑已滑數日矣，欲以溫劑止利又禁，上焦已熱實不得其法，使
人就諸葛寺禮請戴人，比及戴人至因檢劉河間方，惟益元散正對此證能降火解表，
止渴利小溲，定利安神，以青黛薄荷末調二升置之枕，右使作數次服之，夜半遍身
出冷汗如洗，元覺足冷如冰，至此是大暖頭頓輕肌涼痛減嘔定痢止，及戴人至余告
之已解，戴人曰益元固宜，此是少陽證也，能使人寒熱偏劇，他經縱有寒熱亦不至
甚，既熱而有痢不欲再下，何不以黃連解毒湯服之，乃令診脈，戴人曰娘子病來心
常欲痛，哭為快否，婦曰欲如此，余亦不知所謂，戴人曰少陽相火凌爍肺金，金受
屈制無所投告，肺主悲但欲痛哭而為快也。麻先生曰余家諸親無不敬服，脈初洪數
有力，自服益元散後已半，又聞戴人之言，使以當歸芍藥以解毒湯中味，數服之大
瘥矣。

  ==中標題==  笑不止三十。

戴人路經古毫，逢一婦病喜笑不止已半年矣，眾醫治者皆無藥術矣，求治于戴人。
戴人曰此易治也，以滄鹽成塊者二兩，令用火燒令通赤放冷研細，以河水一大碗同
煎，至三五沸放溫分三次啜之，以釵探於咽中吐出熱痰五升，次服大劑黃連解毒湯
是也，不數日而笑定矣。內經曰神有餘者笑不休，此所謂神者心火是也，火得風而
成焰，故笑之象也，五行之中惟火有笑矣。

  ==中標題==  膈食中滿三十一。

遂平李官人妻病咽中如物，塞食不下中滿，他醫治之不效，戴人診其脈曰此痰膈也
。內經曰三陽結為膈。王啟玄又日格陽云陽盛之極，故食格拒而不入，先以通經散
越其一半，後以舟車丸下之，凡三次食已下，又以瓜蒂散再越之，健啖如昔日矣。

  ==中標題==  目盲三十二。

戴人女僮至西華目忽暴盲不見物，戴人曰此相火也，太陽陽明氣血俱盛，乃刺其鼻
中攢竺穴與頂前五穴，大出血目立明。

  ==中標題==  小兒悲哭不止三十三。

夫小兒悲哭彌日不休，兩手脈弦而緊，戴人曰心火甚而乘肺，肺不受其屈故哭，肺
主悲。王太僕云心爍則痛甚，故爍甚悲亦甚，令浴以溫湯，漬形以為汗也。肺主皮
毛，汗出則肺熱散矣，浴止而啼亦止，仍命服涼膈散加當歸桔梗，以竹葉生薑朴硝
同煎服，瀉膈中之邪熱。

  ==中標題==  小兒手足搐搦三十四。

李氏一小兒病手足搐搦以示戴人，戴人曰心火勝也，勿持捉其手當從搐搦，此由乳
母保抱太極所致，乃令掃淨地以水洒之乾，令復洒之，令極濕，俛臥兒于地上，良
久渾身轉側泥涴皆滿，仍以水洗之，少頃而瘥矣。

  ==中標題==  目赤三十五。

李民範目常赤，至戊子年火運君火司天，其年病目者往往暴盲，運火炎烈故也，民
範是年目大發，遂遇戴人以瓜蒂散涌之赤立消，不數日又大發，其病之來也，先以
左目內眥赤發牽晴，狀如鋪麻，左之右，次銳眥發亦左之右，赤貫瞳子，再涌之又
退凡五次，交亦五次皆涌，又刺其手中出血及頭上鼻中皆出血，上下中外皆奪方能
戰退，然不敢觀書及見日。張云當候秋涼再攻則愈，火方旺而在皮膚，雖攻其裏無
益也，秋涼則熱漸入裏方可擒也，惟宜暗處閉目以養其神水，暗與靜屬水，明與動
屬火，所以不宜見日也。蓋民範因初愈後曾冒暑出門，故痛連發不愈，如此涌泄之
後不可常攻，使服黍粘子以退翳，方在別集中矣。

  ==中標題==  熱形

石淋三十六。

酒監房善良之子年十三病沙石淋已九年矣，初因瘡疹餘毒不出作便血，或告之令服
太白散稍止後，又因積熱未退變成淋閟，每發則見鬼神，號則驚鄰。適戴人客鄧墻
寺，以此病請戴人曰，諸醫作腎與小腸病者非也。靈樞言足厥陰肝之經，病遺溺閉
癃，閉謂小溲不行，癃為淋瀝也，此乙木之病，非小腸與腎也，木為所抑火來乘之
，故熱在脬中，下焦為之約，結成沙石如湯瓶煎煉日久熬成湯鹼。今夫羊豕之脬，
吹氣令滿，常不能透，豈真有沙石而能漏者邪，以此知前人所說，服五石丸散而致
者，恐未盡然。內經曰木鬱則達之，先以瓜蒂散越之，次以八正散加湯鹼等分頓啜
之，其沙石自化而下。

又屈村張氏小兒年十四歲，病約一年半矣，得之麥秋發則小腸大痛，至握其跳躍
旋轉號呼不已，小溲數日不能下，下則成沙石，大便秘澀肛門脫出一二寸，諸醫莫
能治，聞戴人在朱葛寺避暑，乃負其子而哀請戴人，戴人曰今日治今日效，時日在
辰巳間矣，以調胃承氣僅一兩加牽牛頭末三錢，汲河水煎之，令作三五度嚥之，又
服苦未丸如芥子許六十粒，日加晡上涌下泄，一時齊出，有膿有血，涌瀉既覺定，
令飲新汲水一大盞，小溲已利一二次矣，是夜凡飲新水二三十遍，病去九分，止哭
一次，明日困臥如醉，自晨至暮猛然起走索食，與毌歌笑自得，頓釋所苦，繼與太
白散八正散等調一日大瘥，恐暑天失所養，留五日而歸，戴人曰此下焦約也，不吐
不下則下焦何以開，不令飲水則水溲何以利，大抵源清則流清者是也。

又柏亭劉十三之子年六歲，病沙石淋，戴人以苦劑三涌之，以益腎散三下之，立愈
。

  ==小標題==  膏淋三十七。

鹿邑一閥閱家有子二十三歲，病膏淋三年矣。鄉中醫不能治，往京師遍訪多作虛損
，補以溫燥，灼以鍼艾，無少減，聞戴人僑居東，見戴人曰惑蠱之疾也，亦曰白
淫，實由少腹冤熱非虛也，可以涌以泄其人，以時暑憚其法峻不決者三日，浮屠一
僧曰子以有暑病，近覺頭痛，戴人曰亦可涌，願與君同之，毋畏也，於是涌痰三升
，色如黑礬汁，內有死血并黃綠水，又瀉積穢數行，尋覺病去，方其來時面無人色
，及治畢次日面如醉，戴人慮其暑月路遠，又處數方使歸以自備云。

  ==小標題==  二陽病三十八。

常仲明病寒熱往來，時欬一二聲，面黃無力懶思飲食，夜多寢汗日漸變削，諸醫作
虛損治之，用二十四味燒肝散，鹿茸牛膝補養二年，口中痰出，下部轉虛，戴人斷
之曰上實也，先以涌劑吐痰二三升，次以柴胡飲子降火益水，不月餘復舊，此症名
何，乃內經中曰二陽病也，二陽之病發心脾，不得隱曲心受之，則血不流，故女子
不月，脾受之則味不化，故男子少精，此二證名異而實同，仲明之病味不化也。

  ==小標題==  小兒面上赤腫三十九。

黃氏小兒面赤腫兩目不開，戴人以鍼刺，輕砭之除兩目尖外亂刺數十鍼，出血三
次及愈，此法人多不肯從，必欲治病，不可謹護。

  ==小標題==  頭熱痛四十。

丹霞僧病頭痛，常居暗室不敢見明，其頭熱痛以布圜其頭上，置水於其中，日易數
次，熱不能已，諸醫莫識其證，求見戴人，戴人曰此三陽畜熱故也，乃置炭火於煖
室中，出汗涌吐三法併行七日方愈，僧顧從者曰此神仙手也。

  ==小標題==  勞嗽四十一。

口鎮一男子年二十餘歲，病勞嗽數年，其聲欲出不出，戴人曰間曾服藥否，其人
曰家貧未嘗服藥，戴人曰年壯不妄服藥者易治，先以苦劑涌之，次以舟車濬川大下
之，更服重劑果瘥。

一田夫病勞嗽一涌一泄已減大半，次服人參補肺湯，臨臥更服檳榔丸以進食。

又東門高三郎病嗽一年半，耳鳴三月矣，嗽膿血面多黑點，身表俱熱，喉中不能發
聲，戴人曰嗽之源心火之勝也，秋傷於濕，冬生欬嗽，冬水既旺，水濕相接隔絕於
心火，火不下降反而炎上，肺金被爍發而為嗽，金煆既久聲反不發，醫者補肺腎皆
非也，戴人令先備西瓜冰雪等物，其次用涌泄之法，又服去濕之藥病日已矣。

  ==小標題==  勞嗽咯血四十二。

陽劉氏一男子年二十餘歲，病勞嗽咯血，吐唾粘臭不可聞，秋冬少緩，春夏則甚
，寒熱往來日晡發作狀如瘧，寢汗如水，累服麻黃根敗蒲扇止汗，汗自若也。又
服寧神散寧肺散止嗽，嗽自若也。戴人先以獨聖散涌其痰狀如雞黃，汗隨涌出，昏
憒三日不省，時時飲以涼水，精神稍開，飲食加進，又與人參半夏丸，桂苓甘露散
服之，不經數日乃愈。

  ==小標題==  吐血四十三。

岳八郎常日嗜酒，偶大飲醉吐血近一年，身黃如橘，昏憒發作數日不省，漿粥不下
，強直如厥，兩手脈皆沉細，戴人視之曰脈沉細者病在裏也，中有積聚用舟車丸百
餘粒，濬川散五六錢大下十餘行，狀如葵菜汁，中燥糞氣穢異常，忽開兩目伸挽，
問左右曰我緣何至此，左右曰你吐血後數日不省，得戴人治之乃醒，自是五六日必
以瀉，凡四五次其血方止，但時欬一二聲，潮熱未退，以涼膈散加桔梗當歸，各秤
二兩，水一大盂，加老竹葉入蜜少許同煎，去滓時時呷之，間與人參白虎湯，不一
月復故。

  ==小標題==  嘔血四十四。

棠谿李民範初病嗽血，戴人以調胃湯一兩加當歸使服之，不動再以舟車丸五六十粒
，過三四行又嘔血一碗，若庸工則必疑不再宿，又與舟車丸百餘粒通經散三四錢大
下之，過十餘行已愈，過半仍以黃連解毒湯加當歸煎服之，次以草莖鼻中出血半升
，臨晚又用益腎散利數行乃愈。

  ==小標題==  因藥燥熱四十五。

高爍巡檢之子八歲病熱，醫者皆為傷冷治之，以熱藥攻矣，欲飲水，水禁而不與，
內水涸竭煩燥轉生，前後皆閉口鼻俱乾，寒熱往來嗽欬時作，遍身無汗，又欲灸之
，適遇戴人。戴人責其毋，曰重裀厚被煖炕紅爐，兒已不勝其熱矣，尚可灸乎，其
毋謝以不明，戴人令先服人參柴胡飲子，連進數服，下爛魚腸之類臭氣異常，渴欲
飲水，聽其所欲冰雪涼水連進數杯，節次又下三四十行，大熱方去，又與牛黃通膈
丸復下十餘行，兒方大痊，前後約五十餘行，略無所困，冰雪水飲至一斛，向灸之
當何如哉。

  ==小標題==  肺癰四十六。

武陽仇天祥之子病發寒熱，諸醫作骨蒸勞治之半年病愈甚，以禮來聘戴人，戴人往
視之，診其兩手脈尺寸皆潮於關，關脈獨大，戴人曰癰象也，問其乳媼曾有痛處否
，乳媼曰無，戴人令兒去衣舉其兩手觀其兩下，右稍高，戴人以手側按之，兒
移身乃避之，按其左則不避，戴人曰此肺部有癰也，非肺癰也，苦肺癰已吐膿矣
，此不可動，止可以藥托其裏，以待自破，家人皆疑之，不以為然，服藥三日，右
有三點赤色，戴人連辭云此兒之病若早治者，談笑可已，今已失之遲，然破之後
方驗其死生矣，若膿黃赤白者生也，膿青黑者死也，遂辭而去，私告天祥之友李簡
之曰數月之後，即此兒必有一症也，其症乃死矣，肺死于已，至期而頭眩不舉，不
數日而死也，其父曰群醫治之斷為骨蒸證，戴人獨言其肺有癰也，心終疑之，及其
死，家人輩以火焚其棺，既燃天祥，以杖破其下果出青黑膿一碗，天祥仰天哭曰
諸醫誤殺吾兒矣。

  ==小標題==  痿四十七。

宛邱營軍校三人皆病痿，積年不瘥，腰已下腫痛不舉，遍身瘡赤兩目昏暗，唇乾舌
燥，求療于戴人，戴人欲投瀉劑，二人不從，為他醫溫補之藥所惑，皆死。其同病
有宋子玉者，俄省曰彼已熱死，我其改之，敬邀戴人。戴人曰公之疾服熱藥久矣，
先去其藥邪，然後及病邪可下三百行，子玉曰敬從教，先以舟車丸濬川散大下一盆
許，明日減三分，兩足舊不仁，是日覺痛痒，累至三百行始安。戴人曰諸痿獨取陽
明，陽明者胃與大腸也，此言不止謂鍼也，鍼與藥同也。

  ==小標題==  口瘡四十八。

一男子病口瘡數年，上至口，中至咽嗌，下至胃脘，皆痛不敢食熱物。一涌一泄一
汗已去其九，次服黃連解毒湯不十餘日皆釋。

  ==小標題==  虛勞四十九。

西華束茂之病虛勞寢汗，面有青黃色，自膝以下冷痛無汗，腹中燥熱，醫以薑附補
之，五晦朔不令飲水，又禁梳頭，作寒治之，請于戴人。戴人曰子之病不難愈，難
於將護，恐愈後陰道轉，茂子必不慎，束生曰不敢，戴人先以舟車丸濬川散下五七
行，心火下降覺渴與冰水飲之，又令澡浴，數日間面紅而澤，後以河水煮粥溫養脾
胃，河水能利小溲，又以活血當歸丸，人參柴胡散五苓散，木香白朮散調之，病大
瘥寢汗皆止，兩足日煖，食進，戴人常曰此本肺痹，當以涼劑，蓋水之一物在目為
淚，在皮為汗，在下為小溲，榖多水少為常無水可乎，若禁飲水必內竭，內竭則燥
熱生焉。人若不渴與水亦不肯飲之矣。束生既愈，果忘其戒，病復作，戴人已去乃
殂。

  ==小標題==  心痛五十。

酒官楊仲臣病心氣痛，此人常好飲酒，初飲二三杯必奔走跛懶兩足三五十次，其酒
稍散方能復席，飲至前量一醉必五七次，至明嘔青黃水，數日後變魚腥臭，六七日
始安。戴人曰宜涌，乃吐虫一條赤黃色，長六七寸，口目鼻皆全，兩目膜暪狀如蛇
類，以鹽淹乾示人。

  ==小標題==  傷寒極熱五十一。

戴人之僕常與鄰人同病傷寒，俱至六七日下之不通，鄰人已死，僕發熱極投於井中
，撈出以汲水貯之檻，使坐其中，適戴人遊他方，家人偶記戴人治法，曰傷寒三下
不通，不可再攻，便當涌之，試服瓜蒂散，良久吐膠涎三碗許與宿食相雜在地，狀
如一掃頓快，乃知世醫殺人多矣。戴人之女僮亦嘗吐，一吏傷寒吐訖，使服太白散
甘露散以調之。

  ==小標題==  失笑五十二。

戴人之次子自出妻之後，日瘦語如瓮中，此病在中也，常撚第三指失笑，此心火也
，約半載，日飲冰雪更服涼劑，戴人曰惡雪則愈矣，其毋懼其大寒，戴人罵曰汝親
也，吾用藥如鼓之應桴，同惡涼藥，宜乎世俗之謗我也，至七月厭冰不飲，病日解
矣。

  ==小標題==  赤目五十三。

安喜趙君玉目暴赤腫，點洗不退，偶思戴人語曰，凡病在上者皆宜吐，乃以茶調散
涌之，一涌赤腫消散，君玉歎曰法之妙，其迅如此，乃知法不遠人，自遠法也。

  ==小標題==  目五十四。

清州王之一子年十餘歲，目赤多淚眾工無效，戴人見之曰此兒病目，當得之母腹
中被驚，其父曰妊娠時在臨清被圍，戴人令服瓜蒂散加鬱金上涌而下泄，各去涎沫
數升，人皆笑之，其母亦曰兒腹中無病，何吐瀉如此，至明日其目耀然爽明。李仲
安見而驚曰，奇哉此法救人，其日又與頭上出血，及眉上鼻中皆出血，吐時次用通
經散二錢，舟車丸七十粒，自吐卻，少半又以通經散一錢投之，明日又以舟車丸三
十粒投之下十八行，病更不作矣。

  ==小標題==  後嘔吐五十五。

河門劉光濟之子纔二歲，病後嘔吐發昏，用丁香豆蔻之類不效，適麻先生寄其家
，乃謂光濟曰余有小方無毒，人皆知之，公肯從乎，光濟曰先生之言必中於理，何
敢不從，麻先生曰劉河間常言，涼膈散可治瘡皰，張戴人用之如神，況內經言少陽
所至為嘔涌，少陽者相火也，非寒也，光濟欣而從之，此日利二行，適王德秀自外
入聞其利之也，乃曰瘡皰首尾不可下，麻自悔其多言，業已服矣，姑待之，比至食
，時下黃涎一合，日午問之，兒已索遊于街矣。

  ==小標題==  熱厥頭痛五十六。

彭吳張叟年六十餘歲病熱厥頭痛，以其用涌藥時已一月間矣，加之以火其人先利臟
腑，年高身困出門見日而仆不知人，家人驚惶欲揉，問之戴人，戴人曰大不可擾，
續與西瓜涼水蜜雪，少頃而蘇，蓋病人年老涌泄，目脈易亂，身體內有炎火外有太
陽，是以自跌，若是擾之便不救矣，惟安定神思，以涼水投之待之以淨，淨便屬水
，自然無事，若他醫必惑，足以知戴人之諳練。

  ==小標題==  產前喘五十七。

武安胡產祥之妻臨難月病喘，以涼膈散二兩四物湯二兩，朴硝一兩分作二服煎，令
冷服之，一服病喘大平，次又服之病痊效矣，產之後第六日血迷，又用涼膈散二兩
四物湯三兩朴硝一兩，都作一服，大下紫黑水，其人至今肥健。戴人常曰孕婦有病
當十月九月，內朴硝無礙，八月者當忌之，七月卻無妨，謂陽月也。十月者已成形
矣。

  ==小標題==  血崩五十八。

孟官人母年五十餘歲，血崩一載，僉用澤蘭丸，黑神散，保安丸，白薇散補之不效
，戴人見之曰天癸已盡，本不當下血，蓋血得熱而流散，非寒也，夫女子血崩，多
因大悲哭，悲甚則肺葉布心系為之，恐血不禁而下崩。內經曰陰虛陽搏之為崩，陰
脈不足陽脈有餘，數則內崩，血乃下流，舉世以虛損治之，莫有知其非者，可服大
劑，大劑者黃連解毒湯是也，次以揀香附子二兩，炒白芍二兩，焙當歸一兩，焙三
味同為細末，水調下，又服檳榔丸，不拘日而安。

  ==小標題==  婦人二陽病五十九。

一婦月事不行，寒熱往來，口乾頰赤喜飲，旦暮間欬一二聲，諸醫皆云經血不行，
宜虫水蛭乾漆磠砂元清紅娘子沒藥血竭之類，惟戴人不然，曰古方中雖有此法，
柰病人服之必臍腹發痛，飲食不進，乃命止藥，飲食稍進。內經曰二陽之病發心脾
，心受之則血不流，故女子不月，既心受積熱宜抑火升水，流濕潤燥開胃進食，乃
涌出痰一二升，下泄水五六行，濕水上下皆去，血氣自行沸流，月事不為水濕所膈
自依期而至矣，亦不用虫水蛭之類有毒之藥，如用之則月經縱來，小溲反閉，他
證生矣。凡精血不足當補之以食，大忌有毒之藥，偏勝而成天閼。

  ==小標題==  月閉寒熱六十。

婦年三十四歲經水不行，寒熱往來面色痿黃，唇焦頰赤時欬三兩聲，向者所服之藥
黑神散，烏金丸，四物湯，燒肝散，鱉甲散，建中湯，寧肺散，鍼艾百千，病轉劇
，家人意倦不欲求治，戴人憫之，先涌痰五六升，午前涌畢，午後食進，餘證悉除
，後三日復輕涌之，又去痰一二升，食進益，不數日又下通經散瀉訖一二升後，數
日去死皮數重，小者如麩片，大者如葦膜，不一月經水行，神氣大康矣。

  ==小標題==  惡寒實熱六十一。

一婦身冷脈微，食沸熱粥飯，六月重衣以狐帽蒙其首猶覺寒，泄注不止常服薑附硫
黃燥熱之劑，僅得平和，稍用寒涼其病轉增，三年不愈。戴人診其兩手脈皆如繩
有力，一息六七至，脈訣曰六數，七極熱生，多以涼布搭心，次以新汲水淋其病處
，婦乃叫殺人不由病者，令人持之，復以冷水淋至三四十桶，大戰汗出昏困一二日
，而向之所惡皆除，此法華元化已曾用，世無知者。

  ==小標題==  遇寒手熱六十二。

常仲明之妻每遇冬寒，兩手熱痛。戴人曰四肢者  之本也，當夏時散越而不痛，及
乎秋冬收歛則痛，以三花神祐丸大下之，熱遂去。

  ==小標題==  嘔逆不食六十三。

柏亭王論夫本因喪子，憂抑不思飲食，醫者不察以為胃冷，血燥之劑盡用之，病變
嘔逆而瘦，求治于戴人，一視涌泄而愈，愈後忘其禁忌，病復作，大小便俱秘，臍
腹撮痛嘔吐不食，一日大小便不通，十有三日，復問戴人，戴人曰令先食葵羹，菠
菱菜豬羊血以潤燥開結，次與導飲丸二百餘粒大下結糞，又令恣意飲冰水數升，繼
搜風丸桂苓白朮散以調之，食後服導飲丸三十餘粒，不數日前後皆通，藥止嘔定食
進，此人臨別又留潤腸丸以防復結，又留滌腸散，大閟則用之。凡服大黃牽牛四十
餘日方瘳。論夫自歎曰向使，又服向日熱藥已非今日人矣，一僧問戴人云腸者暢也
，不暢何以此一句儘多。

  ==小標題==  痤癤六十四。

一省掾背項常有痤癤，愈而復生。戴人曰太陽血有餘也，先令涌泄之，次於委中以
鍼出紫血，病更不復作也。

  ==小標題==  牙痛六十五。

澤州李繼之忽病牙痛，皺眉不語，欒景先見之曰何不樂也，曰牙痛。欒曰曾記張戴
人云陽明經熱有餘也，宜大下之，乃付舟車丸七十粒服畢，遇數知交留飲，強飲熱
酒數杯，藥為熱酒所發盡吐之，吐畢而痛止。李大笑曰戴人神仙也，不三五日又痛
，再服前藥百餘粒大下數行乃愈。

  ==小標題==  淋六十六。

戴人過息城一男子病淋，戴人令頓食鹹魚，少頃大渴，戴人令恣意飲水，然後以藥
治淋立通，淋者無水故澀也。

  ==小標題==  口臭六十七。

趙平尚家一男子年二十餘歲，病口中氣出臭，如雖親戚莫肯與對語。戴人曰肺金本
主腥，金為火，火主焦臭故如是也，久則成腐，腐者腎也，此極熱則反兼水化也，
病在上宜涌之，先以茶調散涌而去其七分，夜用舟車丸濬川散下五七行，比旦而臭
斷。嗚呼，人有病口臭而終其身者，世偽以為肺系偏而與胃相通故臭，妄論也。

  ==中標題==  溼形。

  ==小標題==  疝六十八。

汝南司候李審言因勞役王事，飲水坐溼地，乃溼氣下行流入脬，囊大腫痛不可忍，
以金鈴川楝子等藥不效，求治于戴人，曰可服泄水丸，審言惑之又數日痛不可堪，
竟從戴人，先以舟車丸濬川散下青綠沫十餘行，痛止，次服茴香丸五苓以調之，三
日而腫退，至老更不作。夫疝者乃肝經也，下青沫者肝之色也。

  ==小標題==  水疝六十九。

律科王敏之病水疝，其法在於寒形中。

  ==小標題==  留飲七十。

郭敬之病留飲四日，浮腫不能食，腳腫連腎囊痛，先以苦劑涌之，後以舟車丸濬川
散瀉之，病去如拾遺。又棠谿張鳳村一田叟姓楊，其病嘔酸水十餘年，本留飲諸醫
皆以燥劑燥之，中脘臍腑以火艾燔鍼刺之，瘡未嘗合。戴人以苦劑越之，其涎如膠
乃出二三升，談笑而愈。

  ==小標題==  黃疸七十一。

蔡寨成家一童子年十五歲，病疸一年面黃如金，遍身浮腫乏力，惟食鹽與焦物。戴
人以茶調散吐之，涌涎一盂，臨晚又以舟車丸七八十粒，通經散三錢下四五行，待
六七日又以舟車丸濬川散下四五行，鹽與焦物見而惡之，面色變紅後，再以茶調散
涌之出痰二升，方能愈矣。

又一男子作贅，偶病疸，善食而瘦四肢不舉，面黃無力，其婦翁欲棄之，其女子不
肯，曰我已生二子矣，更適他乎，婦翁本農者，召婿意欲作策，見其病甚，每日辱
詬，人教之餌膽礬丸三稜丸，了不關涉，鍼灸祈禳百無一濟。戴人見之不診而療，
使服涌劑去積痰宿水一斗，又以泄水丸通經散下四五十行不止，戴人命以冰水一盂
飲之立止，次服平胃散等，間服檳榔丸五七日，黃退力生，蓋脾疸之證溼熱與宿榖
相搏故也，俗謂之金勞黃。又朱葛周黃劉三家各有僕病黃疸，戴人曰僕役之職，飲
食寒熱風暑溼寒尋常觸冒也，恐難調攝，虛費治功，其二家留僕於戴人所，從其飲
餌，其一僕不離主人，執役三人同服苦散以涌之，又服三花神祐丸下之，五日之間
果二僕愈而一僕不愈，如其言。

  ==小標題==  黃病七十二。

菜寨一女病黃，遍身浮腫面如金色，困乏無力不思飲餌，惟喜食生物泥煤之屬，先
以苦劑蒸餅為丸，涌痰一碗，又舟車丸通經散下五七行如墨汁，更以導飲丸磨食散
氣，不數日肌肉如初。

  ==小標題==  病發黃七十三。

安喜趙君玉為省掾，日病發遍身黃，往問醫者，醫云君乃陽明證，公等與麻知幾皆
受訓於張戴人，是商議喫大黃者難與論病，君玉不悅歸自揣無別病，乃取三花神祐
丸八十粒服之不動，君玉乃悟曰予之溼熱盛矣，此藥尚不動，以舟車丸濬川散作劑
大下一斗糞，多結者一夕黃退，君玉由此益信戴人之言。

  ==小標題==  水腫七十四。

南鄉張子明之母極肥，偶得水腫四肢不舉，戴人令上涌汗而下泄之，去水三四斗，
初下藥時以草貯布囊高支兩足而臥，其藥之行自腰以上，水覺下行自足以上，水覺
上行，水行之狀如蛇走隧，如線牽四肢，森然涼寒會於臍下而出，不旬日間病大減
，餘邪未盡，戴人更欲用藥竟不能從其言。

  ==小標題==  涌水七十五。

李七老病涌水證，面黃而喘，兩足皆腫按之陷而復起，行則濯濯有聲，常欲飲水，
不能睡臥。戴人令上涌去痰而汗之，次以舟車丸濬川散下之，以益腎散復下之，以
分陰陽利水道之劑復下之，水盡皆瘥。

  ==小標題==  停飲腫滿七十六。

涿郡周敬之自京師歸鹿邑道中，渴飲水過多漸成腫滿，或用三花神祐丸憚其太峻，
或用五苓散分利水道又太緩，淹延數多終無一效，蓋粗工之技止於此耳，後手足與
腎皆腫，大小便皆秘澀，常仲明求治于戴人，戴人令仲明付藥，比及至已歿矣。戴
人曰病水之人，其勢如長川泛溢，欲以杯勺取之難矣，必以神禹決水之法，斯愈矣
。

  ==小標題==  溼痹七十七。

常仲明病溼痹五七年矣，戴人令上涌之後可瀉五七次，其藥則舟車濬川通經神祐益
腎，自春及秋必十餘次，方能愈。公之病不畢鍼灸，與令嗣皆宜涌，但膈月非其時
也，欲候春時恐予東適，今姑屏病之大勢，至春和時人氣在上可再涌之，以去其根
，卒如所論矣。

又一衲子因陰雨臥溼地，一半手足皆不隨，若遇陰雨其病轉加，諸醫皆作中風偏枯
治之，用當歸芍藥乳香沒藥自然銅之類，久反大便澀。風燥生經歲不已，戴人以舟
車丸下三十餘行，去青黃沫水五升，次以淡劑滲泄之，數日手足皆舉，戴人曰夫風
溼寒之氣合而成痹，水痹得寒而浮，畜於皮腠之間，久而不去，內舍六腑，日用去
水之藥可也。水溼者人身中之寒物也，寒去則血行，血行則氣和，氣和則愈矣。

又息帥病腰股沉痛，行步坐馬皆不便，或作腳氣寒溼治之，或作虛損治之，烏附乳
沒活血壯筋骨之藥，無不用之，至六十餘日目赤上熱，大小便澀，腰股之病如故，
戴人診其兩手脈皆沉遲，沉者為在裏也，在裏者泄之，以舟車丸濬川散各一服，去
積水二十餘行，至早辰服虀白粥一二頓與之，馬已能矍鑠矣。

又棠谿李十八郎病腰腳大不伸，傴僂蹩躠而行已數年矣，服藥無效，止藥卻愈，因
秋暮涉水病復作，醫氏使服四斤丸，其父李仲安乃乞藥于戴人，戴人曰近日服何藥
，仲安曰四斤丸，公目昏赤未其父驚曰目正暴發，戴人曰宜速來，不來則喪明，既
來則策杖而行，目腫無所見。戴人先令涌之，藥忽下走去二十行，兩目頓明，策已
棄矣，比再涌泄，能讀官歷，日調至一月，令服當歸丸健步而歸家矣。

又息城邊校白公以隆暑時飲酒，覺極熱於涼水池中漬足便其冷也，為濕所中股膝沉
痛，又因醉臥濕地其痛轉加，竟欲以酒解痛，遂以連朝而飲，反成赤痛，發間止且
六十年，往往斷其寒濕腳氣，以辛熱治之不效，或使服神芎丸數服，痛微減，他日
復飲，疾作如前，睪囊痒濕且腫硬，臍下似有物難於行，以此免軍役，令人代之來
訪戴人，戴人曰余亦斷為寒濕，但寒則陽火不行故為痛，溼則經隧有滯故腫，先以
苦劑涌之，次以舟車丸百餘粒，濬川散四五錢微一兩行，戴人曰如劫劑尚不能攻，
何況于熱藥補之乎，異日又用神祐丸百二十丸，通經散三四錢，是用僅得四行，又
來日以神祐八十丸投之，續見一二行，又次日服益腎散四錢，舟車丸百餘粒約下七
八行，白公已覺膝睪寒者暖，硬者軟，重者輕也，腫者亦退，飲食加進，又以涌之
，其病全瘳，臨別又贈之以疏風丸，併以其方與之，此公以其不肯妄服辛熱藥故可
治也。

  ==小標題==  屈膝有聲七十八。

嶺北李文卿病兩膝臏屈伸有聲剝剝然，或以為骨鳴，戴人曰非也，骨不戛焉能鳴，
此筋溼也。溼則筋急，有獨緩者，緩者不鳴，急者鳴也。若用予之藥一涌一泄，上
下去其水，水去則自無聲矣。李文卿乃從其言，既而果然矣。

  ==小標題==  白帶七十九。

息城李左衙之妻病白帶如水，窈滿巾綿綿不絕，穢臭之氣不可近，面黃食減已三年
矣。諸醫皆云積冷，起石硫黃薑附之藥重重燥補，污水轉多，常以袽，日易數次，
或一藥以木炭十斤，置藥在鉗鍋中，鹽泥封固三日三夜，炭火不絕燒令通赤，名曰
火龍丹，服至數升污水彌甚，艾燒鍼三年之間不可勝數。戴人斷之曰此帶濁水，
本熱乘太陽經，其寒水不可勝，如此也。夫水自高而趨下，宜先絕其上源，乃涌痰
水二三升，次日下沃水十餘行，三遍汗出周身至明旦，病人云污已不下矣，次用寒
涼之劑服及半載，產一子。內經曰少腹冤熱，溲出白液，帶之為病，溶溶然若坐水
中，故治帶下同治溼法，瀉痢皆宜逐水利小溲，勿以赤為熱，白為寒。今代劉河間
書中言之詳矣。

  ==小標題==  溼嗽八十。

趙君玉妻病嗽時已十月矣，戴人處方六味陳皮當歸甘草白朮枳殼桔梗，君玉疑其不
類嗽藥，戴人笑曰，君怪無烏梅罌粟囊乎。夫冬嗽乃秋之溼也，溼土逆而為嗽，此
方皆散氣除溼解急和經三服帖然效矣。

  ==小標題==  瀉見八十一。

一婦年三十四歲，夜夢與鬼神交，驚怕異常，及見神堂陰府舟楫橋梁，如此一十五
年竟無娠孕，巫祈覡禱無所不至，鑽肌灸肉孔穴萬千，黃瘦發熱，引飲中滿足腫，
委命于天，一日苦請戴人，戴人曰陽火盛於上，陰火盛于下，鬼神者陰之靈，神堂
者陰之所，舟楫橋梁水之用，兩手寸脈皆沉而伏，知胸中有痰實也。凡三涌三泄三
汗，不旬日而無夢，一月而有孕，戴人曰余活婦人，使有娠，此法不誣。

  ==小標題==  溼癬八十二。

一女子年十五，兩股間溼癬長三四寸，下至膝，發痒時爬搔，湯火俱不解，痒定黃
赤水流，痛不可忍。灸薰揲，硫黃茹，白殭蠶羊蹄根之藥皆不效，其人姿性妍
巧，以此病不能出嫁，其父母求療于戴人，戴人曰能從余言則瘥，父母諾之。戴人
以鍼磨令尖快，當以痒時於癬上各刺百餘鍼，其血出盡煎鹽湯洗之，如此四次大
病方除，此方不書以告後人，恐為癬藥所誤，溼淫于血，不可不砭者矣。

又蔡寨成家童子一歲病滿腹胸溼癬，每爬搔則黃水出已年矣。戴人先以苦末作丸上
涌，涌訖次以舟車丸濬川散下三五行，次服涼膈加朴硝煎成，時時呷之，不數日而
愈。

  ==小標題==  濕慝瘡八十三。

穎皋韓吉卿自髀至足生濕慝瘡，大者如錢，小者如豆，痒則搔，破水到則浸淫，狀
類虫行褲襪，愈而復生瘢痕成凹，十餘年不瘥。戴人哂之曰此濕慝瘡也，由水濕而
得，故多在足下，以舟車濬川大下十餘行，一去如掃渠，素不信戴人之醫，至此大
服。

  ==小標題==  泄瀉八十四。

古郾一講僧病泄瀉數年，丁香豆蔻乾薑附子官桂烏梅等燥藥，燔針燒臍脘無有闕
者，一日發昏不省，檀那贈紙者盈門，戴人診兩手脈沉而有力。脈訣云下利微小者
生，脈洪浮大者無瘥，以瓜蒂散涌之出寒痰數升，又以無憂散泄其虛中之積及燥糞
僅盈斗，次以白朮調中湯，五苓散，益元散調理數日，僧已起矣，非術精識明誰敢
負荷如此。

  ==小標題==  洞泄八十五。

一講僧顯德明初聞家遭兵革，心氣不足又為寇賊所驚，得臟腑不調。後入京不伏水
土，又得心氣以至危篤，前後三年八仙丸鹿茸丸燒肝散皆服之不效，乃求藥于戴人
。戴人曰此洞泄也，以謀慮久不決而成。肝主謀慮，甚則乘脾，久思則脾濕下流。
乃上涌痰半盆，末後有血數點，肝藏血故也，又以舟車丸濬川散下數行，乃使澡浴
出汗自爾曰勝一日，常以胃風湯白朮散調養之，一月而強，食復故矣。

又李德卿妻因產後病泄一年餘，四肢瘦乏，諸醫皆斷為死證。當時戴人在朱葛寺，
以舟載而乞治焉，戴人曰兩手脈皆微小，乃痢病之生脈，況洞泄屬肝經，肝木剋土
而成此疾，亦是腸澼，澼者腸中有積水也，先以舟車丸四五十粒，又以無憂散三四
錢下四五行，寺中人皆駭之，病羸如此尚可過耶，眾人雖疑然亦未敢誚，且更看之
，復導飲丸又過之，渴則調以五苓散，向晚使人伺之，已起而緝床前，後約三四十
年以胃風湯調之半月而能行，一月而安健，由此闔寺服德，卿之昆仲咸大異之。

又劉德源病洞泄，逾年食不化，肌瘦力乏，行步欹傾，面色黧黑，舉世治痢之藥皆
用之無效。適戴人治陽往問之，戴人乃出示內經洞泄之說，雖不甚疑，然畏其攻
劑，夜焚香禱神曰，某以病久不瘥欲求治于戴人，戴人以謂宜下之欲不從，戴人名
醫也，欲從之形羸如此恐不任藥，母已老矣無人侍養，來日不得已，須服藥，神其
相之。戴人先以舟車丸無憂散下十餘行，殊不困已，頗喜，食後以檳榔丸磨化其滯
，待數日病已大減，戴人以為去之未盡，當以再服前藥，德源亦欣然請下之，又下
五行次，後數日更以苦劑越之，往問其家，彼云已下，村中收索去也。忽一日入城
面色極佳語言壯健，但怪其跛足而立，問何故如此，德源曰足上患一癤。戴人曰此
裏邪去而於外，病痊之後凡病皆如是也。

  ==小標題==  大便少而頻八十六。

太康劉倉使病大便少而頻，日七八十次，常於兩股間懸半枚瓠蘆如此十餘年。戴人
見之而笑曰，病既頻而少，欲通而不得通也，何不大下之，此通因通用也。此一服
藥之力乃與藥大下三十餘行頓止。

  ==小標題==  暑泄八十七。

殷輔之父年六十餘，暑月病泄瀉日五六十行，自建雄鎮來請戴人于陳州，其父喜飲
二家人輩爭止之。戴人曰夫暑月年老津液衰少豈可禁水，但勸之少飲，比及用藥先
令速歸，以綠豆雞卵十餘枚同煮，卵熱取出，令豆軟下陳粳米，作稀粥攪令寒，食
雞卵以下之一二頓，病減大半，蓋粳米雞卵皆能斷痢，然後製抑火流濕之藥，調順
而方愈。

  ==小標題==  腹滿面腫八十八。

蕭令腹滿面足皆腫，痰黃而喘急食減，三年之間醫者皆盡而不驗。戴人以瓜蒂散涌
之，出寒痰三五升，以舟車丸濬川散下之青黃涎沬缶平，又以桂苓白朮散五苓散調
之，半月復舊矣。

門事親卷六終。



  ==大標題==  儒門事親卷七  金  考城張從政著

  ==中標題==  燥形。

  ==小標題==  臂麻不便八十九。

郾城梁賈人年六十餘，忽曉起梳髮覺左手指麻，斯須半臂麻，又一臂麻，斯須頭一
半麻，比及梳畢從至足皆麻，大便二三日不通，往問他醫皆云風也，或藥或鍼皆
不解，求治於戴人。戴人曰左手三部脈皆伏，比右手小三倍，此枯澀痹也。不可純
歸之風亦有火燥相兼，乃命一涌一泄一汗，其麻立已，後以辛涼之劑調之，潤燥之
劑濡之，惟小指次指尚麻。戴人曰病根已去，此餘烈也，方可針谿谷，谿谷者骨空
也。一日晴和往鍼之，用靈樞中雞足法向上臥鍼三進三引，訖復卓針起向下臥鍼，
送入指間皆然，手熱如火其麻全去。昔劉河間作原病式，常以麻與澀同歸燥門中，
真知病機者也。

  ==小標題==  大便燥結九十。

戴人過曹南省親有姨表兄，病大便燥澀，無他證。常不敢飽食，飽食大便極難，結
實如鐵石或三五日一如圊，目前星飛鼻中血出肛門連廣腸痛，痛極則發昏，服藥則
病轉劇烈，巴豆芫花甘遂之類皆用之，過多則困瀉，止則復燥，如此數年遂畏藥性
暴急不服，但臥病待盡。戴人過診其兩手脈息俱滑實有力，以大承氣湯下之，繼服
神功丸麻仁丸等藥，使食菠菱葵菜及豬羊血作羹，百餘日充肥親知見駭之。嗚呼粗
工不知燥分四種，燥於外則皮膚皺揭，燥於中則精血枯涸，燥於上則咽鼻焦乾，燥
於下則便溺結閉。夫燥之為病是陽明化也，水液寒少故如此，然可下之藥當擇之，
巴豆可以下寒，甘遂芫花可下濕，大黃朴硝可以下燥。內經曰辛以潤之，鹹以軟之
。周禮曰以滑養竅。

  ==小標題==  孕婦便結九十一。

戴人過東杞，一婦人病大便燥結小便淋澀，半生不娠，惟常服疏導之藥則大便通利
暫，廢藥則結滯，忽得孕至四五月間，醫者禁疏導之藥大便依常為難，臨圊則力努
，為之胎墜，凡如此胎墜者三，又孕已經三四月，弦望前後溲溺結澀甘分胎隕，乃
訪戴人。戴人診其兩手脈俱滑大，脈雖滑大以其且妊不敢陡攻，遂以食療之，用花
減煮菠菱葵菜，以車前子苗雜豬羊血作羹食之，半載居然生子，其婦燥病方愈。戴
人曰余屢見孕婦利膿血，下迫極努損胎，但同前法治之愈者，莫知其數也，為醫拘
常禁不能變通，非醫也非學也，識醫者鮮是難說也。

  ==小標題==  偏頭痛九十二。

一婦人年四十餘病額角上耳上痛，嗚呼為偏頭痛，如此五七年每痛大便燥結如彈丸
，兩目赤色眩運，昏澀不能遠視，世之所謂頭風。藥餅子風藥白龍丸，芎犀丸之類
，連進數服其痛雖稍愈，則大便稍秘，兩目轉昏澀，其頭上鍼灸數千百矣，連年著
灸其兩目且將失明，由病而無子。一日問戴人，戴人診其兩手脈急數而有力，風熱
之甚也，余識此四五十年矣，遍察病目者不問男子婦人，患偏正頭痛必大便澀滯結
硬。此無他，頭痛或額角是三焦相火之經，及陽明燥金勝也。燥金勝乘肝則肝氣鬱
，肝氣鬱則氣血壅，氣血壅則上下不通故燥結於裏，尋至失明，治以大承氣湯，令
河水煎三兩加芒硝一兩煎殘頓令溫，合作三五服連服，盡蕩滌腸中垢滯，結燥積熱
下泄如湯二十餘行，次服七宣丸神功丸以潤之，菠菱葵菜豬羊血為羹以滑之，後五
七日十日但遇天道晴明用大承氣湯，夜盡一劑是痛隨利減也。三劑之外目豁首輕，
燥澤結釋，得三子而終。

  ==小標題==  腰胯痛九十三。

一男子六十餘病腰尻脊胯皆病，數載不愈，晝靜夜躁，大痛往來屢求自盡。天年且
夕則痛作，必令人以手槌擊，至五更雞嗚則漸減，向曙則痛止，左右及病者皆作神
鬼陰譴白虎齧，朝禱暮祝覡巫僧道禁師至則其痛以減。又夢鬼神戰鬥相擊，山川神
廟無不祭者，淹延歲月肉瘦皮枯飲食減少，暴怒日增，惟候一死。有書生曰既云鬼
神虎齧，陰譴之禍，如此禱祈何無一應，聞陳有郡有張戴人精於醫，可以問其鬼禱
白虎與病乎，彼若術窮可以委命其家從之，戴人診其兩手脈皆沉滯堅勁力如張，
謂之曰病雖瘦難於食，然腰尻脊胯皆痛者，必大便堅燥，其左右曰有五七日或八九
日見燥糞一兩塊如彈丸，結硬不可言，曾令人剜取之，僵下一兩塊，渾身燥痒皮膚
皺揭枯澀如麩片，戴人既得病之虛實，隨用大承氣湯以薑棗煎之，加牽牛頭末二錢
，不敢言是瀉劑，蓋病者聞煖則悅，聞寒則懼，說補則從，說瀉則逆，此弊非一日
也，而況一齊人而傅之，眾楚人咻之乎，及煎成使稍熱嚥之，從少至多累至三日，
天且晚臟腑下泄四五行約半盆，以燈視之皆燥糞燥痹塊及瘀血，雜臟穢不可近，須
臾痛減九分，昏睡鼻息調如常人，睡至明日將夕始覺饑而索粥，溫涼與之，又困睡
一二日其痛盡去，次令飲食調養，日服導飲丸甘露散滑利便溺之藥，四十餘日乃復
。嗚呼，再傳三十六虎書，三十六黃經，及小兒三十六吊誰為之耶，始作俑者其無
後乎，古人以醫為師，故醫之道行，今之人以醫辟奴，故醫之道廢，有志之士恥而
不學，病者亦不擇精粗，一概待之，常見官醫迎送長吏馬前唱諾，真可羞也，由是
通今博古者少，而師傳遂絕。靈樞經謂刺與汗，雖久猶可拔，而虛結與閉雖久猶可
解而決去，腰脊胯痛者足太陽膀胱經也，胯痛足少陽膽經之所過也。難經曰諸痛為
實。內經曰諸痛痒瘡瘍皆屬心火，注曰心寂則痛微，心燥則痛甚，人見巫覡僧道禁
師至，則病稍去者心寂也，然去後復來者終不去其本也。古之稱痛隨利減，不利則
痛何由去，病者既痊，乃壽八十歲，故凡燥證皆三陽病也。

  ==中標題==  寒形。

  ==小標題==  因寒腰強不能屈伸九十四。

北人衛德新因之析津，冬月飲寒則冷，病腰常直不能屈伸，兩足沉重難於行步，途
中以狀舁遞程，程問醫皆云腎虛，以蓯蓉芭戟附子鹿茸皆用之，大便反秘潮熱上周
將經歲矣，乃乞拯於戴人。戴人曰此疾十日之效耳，衛曰一月亦非遲。戴人曰足太
陽經血多，病則腰似折，膕如結，如裂，太陽所至為屈伸不利，況腰者腎之府也
，身中之大關節，今既強直而不利，宜鹹以軟之，頓服則和柔矣。難經曰強力入房
則腎傷而髓枯，枯則高骨乃壞而不用，與此用同。今君之證太陽為寒所遏，血墜下
滯腰間也，必有積血非腎也，節次以藥可下數百行，約去血一二斛，次以九曲玲瓏
灶蒸之汗出三五次而愈。初蒸時至五日，問曰腹中鳴否，德新曰未也。至六日覺鳴
，七日而起，以能揖人。戴人曰病有熱者勿蒸，蒸則損人目也。

  ==小標題==  寒疝亦名水疝九十五。

律科王敏之病寒疝，臍下結聚如黃瓜，每發遶腰急痛不能忍，戴人以舟車丸豬腎散
下四五行，覺藥繞病三五次而下其瀉皆水也。豬腎甘遂皆苦寒，經言以寒治寒，萬
舉萬全，但下後忌飲冷水及寒物，宜食乾物，以寒疝本是水故也。即日病減八分，
食進一倍，又數日以舟車丸百餘粒通經散四五錢服之，利下。候三四日又服舟車丸
七八十粒，豬腎散三錢乃健步如常矣。

一僧病疝，發作冷氣上貫齒下貫腎，緊若繩挽兩睪時腫而冷。戴人診兩手脈細而弱
，斷之曰秋脈也，此因金氣在上，下伐肝木，木畏金抑而不伸故病如是，肝氣磐礡
不能下榮於睪丸，故其寒實非寒也，木受金制傳之胃土，胃為陽明故上貫齒病，非
齒之病，肝木者心火之母也，母既不伸子亦屈伏，故下冷而水化乘之。經曰木鬱則
達之，土鬱則泄之，令涌泄四次果覺氣和，睪丸痒而暖。戴人曰氣已入睪中矣，以
茴香木茂之藥使常服之，首尾一月而愈。

  ==小標題==  感風寒九十六。

戴人之常谿也，雪中冒寒入浴，重感風寒遂病不起，但使煎通聖散單服之一二日，
不食惟渴飲水亦不多飲，時時使人搥其股按其腹，凡三四日不食，日飲水一二十度
，至六日有譫語妄見，以調胃承氣湯下之，汗出而愈。戴人常謂人曰傷寒勿妄用藥
，惟飲水最為妙藥，但不可使之傷，常令揉散乃大佳耳，至六七日見有下證方可下
之，豈有變異哉。奈何醫者禁人飲水至有渴死者，病人若不渴，強與水飲亦不肯飲
耳。戴人初病時鼻塞聲重頭痛，小便如灰淋汁，及服調胃承氣一兩半覺欲嘔狀，探
而出之，汗出然，須臾下五六行，大汗一日乃瘳。當日飲冰水時，水下則痰出
約一二碗，痰即是病也，痰去則病去也，戴人時年六十一。

  ==小標題==  凍瘡九十七。

戴人女僮足有寒瘍，俗云凍瘡。戴人令服舟車丸濬川散大下之，其瘡遂愈。人或疑
之，戴人曰心火降則寒消，何疑之有。

  ==小標題==  寒痰九十八。

一婦人心下臍上結硬如斗，按之如石，人皆作病胎。鍼灸毒藥禱祈無數，如捕風然
。一日戴人見之曰此寒痰，診其兩手寸脈皆沉，非寒痰而何以瓜蒂散吐之，連吐六
七升，其塊立消過半，俟數日後再吐之，其涎沫類雞黃腥臭特殊約二三升。凡如此
者三，後以人參調中湯五苓散調之，腹已平矣。

  ==小標題==  瀉痢惡寒九十九。

東門一男子病瀉痢不止，腹鳴如雷，不敢冷坐，坐則下注如傾，諸醫例斷為寒證，
乾薑官桂丁香豆蔻之屬，枯礬龍骨皆服之矣。何鍼不燔，何艾不炷，遷延將二十載
矣。一日問於戴人，戴人曰兩手寸脈皆滑，余不以為寒，然其所以寒者水也，以茶
調散涌寒水五七升，無憂散泄積水數十行，乃通因通用之法也，次以五苓散淡劑滲
泄痢之道，又以甘露散止渴，不數日而冷食寒飲皆如故，此法王啟玄稔言之矣，柰
無人用之哉。

  ==中標題==  內傷形。

  ==小標題==  因憂結塊一百。

息城司候聞父死於賊，乃大悲哭之罷，便覺心痛日增不已，月餘成塊，狀若覆杯，
大痛不住，藥皆無功，議用燔鍼炷艾病人惡之，乃求於戴人。戴人至，適巫者在其
傍，乃學巫者雜以狂言以謔病者，至是大笑不忍回面向壁，一二日心下結塊皆散。
戴人曰內經言憂則氣結，喜則百脈舒和，又云喜勝悲，內經自有此法治之，不知何
用鍼灸哉，適足增其痛耳。

  ==小標題==  病怒不食一百一。

項關令之妻病食不欲食，常好叫呼怒罵，欲殺左右，惡言不輟，眾醫皆處藥幾半載
尚爾，其夫命戴人視之，戴人曰此難以藥治，乃使二娼各塗丹粉作伶人狀，其婦大
笑，次日又令作角觝又大笑，其旁常以兩箇能食之婦誇其食美，其婦亦索其食而為
一嘗之，不數日怒減食增，不藥而瘥，後得一子。夫醫貴有才，若無才何足應變無
窮。

  ==小標題==  不寐一百二。

一富家婦人傷思慮過甚，二年不寐無藥可療，其夫求戴人治之。戴人曰兩手脈俱緩
，此脾受之也，脾主思故也，乃與其夫以怒而激之，多取其財飲酒數日，不處一法
而去其人，大怒汗出，是夜困眠，如此者八九日不寤，自是而食進脈得其平。

  ==小標題==  驚一百三。

衛德新之妻，旅中宿於樓上，夜值盜劫入燒舍驚墮床下，自後每聞有嚮則驚倒不知
人，家人輩躡足而行，莫敢冒觸有聲，歲餘不痊，諸醫作心病治之。人參珍珠及定
志丸皆無效，戴人見而斷之曰：驚者為陽從外入也，恐者為陰從內出，驚者為自不
知故也，恐者自知也。足少陽膽經屬肝木，膽者敢也，驚怕則膽傷矣，乃命二侍女
執其兩手按高椅之上，當面前下置一小几，戴人曰娘子當視此一木，猛擊之，其婦
大驚。戴人曰我以木擊几，何以驚乎，伺少定擊之驚也緩，又斯須連擊三五次，又
以杖擊門，又暗遣人畫背後之窗，徐徐驚定而笑曰，是何治法，戴人曰內經云驚者
平之，平者常也，平常見之必無驚，是夜使人擊其門窗自夕達曙。夫驚者神上越也
，從下擊几使之下視，所以收神也，一二日雖聞雷亦不驚，德新素不喜戴人，至是
終身厭服，如有人言戴人不知醫者，執戈以逐之。

  ==小標題==  兒寐不寤一百四。陳州長吏一小兒病寐而不寤，一日諸醫作睡驚治
之，或欲以艾火灸之，或以大驚丸及水銀餅子治之，其父曰此子平日無疾，何驟有
驚乎，以子之病乃問於戴人。戴人診其兩手脈皆平和，戴人曰若驚風之脈當洪大而
強，今則平和非驚風也。戴人竊問乳母，爾三日前曾飲醉酒否，遽然笑曰夫人以煮
酒見餉，酒味甚美，三飲一罌而睡，陳酒味甘而戀膈，酒氣滿乳兒亦醉也，乃剉甘
草乾葛花縮砂仁貫眾煎汁，使飲之立醒。

  ==小標題==  孕婦下血一百五。

劉先生妻有娠半年，因傷損下血，乞藥於戴人。戴人診之以三和湯，一名玉燭散，
承氣湯，四物湯，對停加朴硝煎之，下數行痛如手拈，下血亦止，此法可與智識高
明者言，高梁之家慎勿舉似非徒駭之，抑又謗之。嗚呼正道難行，正法難用，古今
皆然。

  ==小標題==  收產傷胎一百六。

一孕婦年二十餘，臨產召穩媼三人，其二媼極曳婦之臂，其一媼頭抵婦之腹，更以
兩手扳其腰，極力為之，胎死於腹，良久乃下，兒亦如血，乃穩媼殺之也，豈知瓜
熟自落何必如此乎，其婦因茲經脈斷閉，腹如刀剜，大渴不止，小溲閟絕，主病者
禁水不與飲，口舌枯燥牙齒黧黑臭不可聞，食飲不下昏憒欲死。戴人先以冰雪水恣
意飲之約二升許，痛緩渴止，次以舟車丸通經散前後五六服，下數十行，食大進仍
以桂苓甘露散六一散柴胡飲子等調之半月獲安。

又一婦人臨產召村嫗數人侍焉，先產一臂出，嫗不測輕重曳之，臂為之斷，子死於
腹，其母面青身冷汗不絕，時微喘，嗚呼病家甘於死，忽有人曰張戴人有奇見
試問之。戴人曰命在須臾鍼藥無及，急取秤鉤續以壯繩，以膏塗其鉤，令其母分兩
足向外偃坐，左右各一人腳上立足，次以鉤其死胎，命一壯力婦倒身曳出死胎，下
敗血五七升，其母昏困不省，待少傾以冰水灌之，漸嚥二口大醒，食進，次用四物
湯調血數日方愈。戴人常曰產後無他事，因侍嫗非其人，轉為害耳。

  ==小標題==  懷恐痛一百七。

洛陽孫伯英因誣獄，妻子被繫逃於故人，是夜覺胃痛，託故人求藥，故人曰有名
醫張戴人適在焉，當與公同往。時戴人宿酒未醒，強呼之，故人曰吾有一親人病，
欲求診戴人，隔窗望見伯英，曰此公受大驚恐，故人曰何以知，戴人曰面青脫色膽
受怖也，後會赦乃出，方告戴人。

  ==小標題==  背疽一百八。

一富家女子十餘歲好食紫櫻，每食即二三斤歲歲如此，至十餘年一日潮熱如勞，戴
人診其兩手脈皆洪大而有力，謂之曰他日必作惡瘡腫毒，熱上攻目，陽盛陰脫之證
，其家大怒不肯服解毒之藥，不一二年患一背疽，如盤痛不可忍，其女忽思戴人曾
有是言，再三悔過，請戴人。戴人以鍼繞疽暈刺數百鍼，去血一斗，如此三次漸
漸痛減腫消，微出膿而歛，將作痂時使服十補內托散乃痊，終身忌口，然目亦昏，
終身無子。

  ==小標題==  肺癰一百九。

舞水一富家有二子，長者年十三歲，幼者十一歲，皆好頓食紫櫻一二斤，每歲須食
半月，後一二年幼者發肺癰，長者發肺痿，相繼而死。戴人常歎曰人之死者，命耶
，天耶，古人有詩爽口味，多終作疾，真格言也。天生百果所以養人，非欲害人，
然富貴之家失教縱欲，遂至於是。

  ==小標題==  咽中刺塞一百十。

戴人過隱陽強家一小兒約五六歲，同隊小兒以蜀黍楷相擊逆，芒倒刺於咽中，數日
不下粥藥腫大發，其家告戴人。戴人命取水依道經中咒水法，以左手屈中指及無名
指作三山印，坐水盞於其上，右手掐印文是金鎗印，腳踏丁字立望太陽，或燈火取
氣一口吹在靜水盞中，咒曰吾取老君東流順，老君奉敕攝去毒水，吾托大帝尊所到
，稱吾者各各現，帝身急急如律令，攝念七遍吹在盞中，虛攪卓三次為定，其兒嚥
水下咽，曰我可也，三五日腫散，乃知法亦有不可侮者。

  ==小標題==  誤吞物咽中一百十一。

一小兒誤吞一錢在咽中不下，諸醫皆不能取亦不能下，乃命戴人。戴人熟思之忽得
一策，以淨白表紙令卷實如箸，以刀縱橫亂割其端作鬅鬙之狀，又別取一箸縛鍼鉤
於其端，令不可脫，先下咽中輕提輕抑一探之，覺鉤入於錢竅然後以紙卷納之咽中
，與鉤尖相抵，覺鉤尖入紙卷之端不礙肌肉，提之而出。

  ==小標題==  腸澼下血一百十二。

棠谿欒彥剛病下血，醫者以藥下之默默而死，其子企見戴人而問之曰：吾父之死竟
無人知是何證，戴人曰病剉其心也。心主行血故被剉則血不禁，若血溫身熱者死，
火數七死，必七日治不當下，若下之不滿數，企曰四日死，何謂痛剉心，戴人曰智
不足而強謀，力不足而強與，心安得不剉也。欒初與邢爭屋不勝，遂得此病，企由
是大服拜而學醫。

  ==小標題==  水腫睪丸一百十三。

霍秀才之子年十二歲，睪丸一旁腫膇。戴人見之曰此因驚恐得之，驚之為病上行則
為嘔血，下則腎傷而為水腫，以琥珀通經散一瀉而消散。

  ==小標題==  伏驚一百十四。

上渠卜家一男子年二十八歲，病身弱四肢無力面色蒼黃，左下身側上下如臂狀，
每發則痛無時，食不減大便如常小便微黃已二三載矣。諸醫計窮求戴人治之，視其
部分乃足厥陰肝經兼足少陽膽經也。張曰甲膽乙肝故青，其黃者脾也，診膽脈小此
因驚也，驚則膽受邪，腹中當有驚涎綠水，病人曰昔曾屯軍被火自是而疾，戴人夜
以舟車百五十丸，濬川散四五錢加生薑自然汁，平旦果下綠水四五行，或問大加生
薑何也，答曰辛能伐木也，下後覺微痛，令再下之比前藥減三之一，又下綠水三四
行，痛止思食反有力。戴人謂卜曰汝妻亦當病，卜曰太醫未見吾妻，何以知之曰。
爾感此驚幾年矣，卜省日當被火時，我正在草堂中熟寐，人驚喚我睡中驚不能言，
火已塞門，我父曳出我火中今五年矣。張曰汝膽伏火驚，甲乙乘脾土是少陽相火乘
脾，脾中有熱故能食而殺榖，熱雖能化榖其精氣不完，汝必無子，蓋敗經反損婦人
，汝妻必手足熱四肢無力經血不時。卜曰吾妻實如此亦已五年矣，他日門人因觀內
經言，先瀉所不勝，次瀉所勝之，論其法何如以問張。張曰且如膽木乘胃土，此土
不勝木也，不勝之氣尋救於子，己土能生庚金，庚為大腸，味辛者為金，故大加生
薑使伐木，然先不開脾土無由行也，遂用舟車丸先通其閉塞之路，是先瀉其所不勝
，後用薑汁調濬川散大下之，次瀉其所勝也。大抵陽干克陽干，腑克腑，臟克臟。

  ==中標題==  外傷形。

  ==小標題==  孕作病治一百十五。

一婦人年四十餘得孕，自以為年衰多病故疾復作，以告醫氏，醫者不察，加燔鍼於
臍兩旁，又以毒藥致病轉劇，腹痛食減形羸已在床忱，來問戴人。戴人診其脈曰六
脈皆平，惟右尺洪大有力此孕脈也，兼擇食為孕無疑，左右皆笑之，不數月生一女
子，兩目下各有燔鍼痕幾喪其明。凡治病婦當先問娠，不可倉卒矣。

  ==小標題==  杖瘡一百十六。

戴人出遊道經故息城見一男子被杖，瘡痛焮發毒氣入裏，驚涎堵塞，牙禁不開，粥
藥不下，前後月餘百治無功，甘分於死。戴人先以三聖散吐青蒼驚涎約半大罐，次
以利膈丸百餘粒下臭惡燥糞又一大罐，復煎通聖散數錢熱服之，更以酸辣蔥醋湯發
其汗，斯須汗吐交出，其人活矣，此法可以救冤。

  ==小標題==  落馬發狂一百十七。

一男子落馬發狂，起則目瞪狂言不識親疏，棄衣而走罵言涌出氣力加倍，三五人不
能執縳，燒符作醮問鬼跳巫，殊不知顧丹砂牛黃犀珠腦麝，資財散去室中蕭然，不
遠二百里而求戴人一往。戴人以車輪埋之地中約高二丈許，上安之中等車輪，其輞
上罄一穴如作盆之狀，縳狂病人於其上，使之伏臥以軟裀襯之。又令一人於下坐機
一枚以棒攪之，轉千百遭，病人吐出青黃涎沫一二斛許，繞車輪數匝，其病人曰我
不能任可解，我下從其言而解之，索涼水與之冰，水飲數升狂方罷矣。

  ==小標題==  太陽脛腫一百十八。

麻先生兄村行為犬所嚙舁，至家脛腫如罐堅若鐵石，毒氣入裏嘔不下食頭痛而重，
往問戴人，女僮曰痛隨利減以檳榔丸下之，見兩行不瘥，適戴人自舞陽回，謂麻曰
脛腫如此，足之二陰三陽可行乎，麻曰俱不可行，如是何不大下之，乃命夜臨臥服
舟車丸百五十粒，通經散三四錢，比至夜半去十四行，腫立消作胡桃紋，反細於不
傷之脛。戴人曰慎勿貼膏紙，當令毒氣出，流膿血水常行。又一日戴人恐毒氣未盡
，又服舟車丸百餘粒濬川散三四錢見六行，病人曰十四行易，當六行反難何也。戴
人曰病盛則勝藥，病衰則不勝其藥也，六日其膿水盡。戴人曰膿水行時不畏風，盡
後畏風也，乃以愈風餅子日三服之，又二日方與生肌散一傅之而成痂。嗚呼，用藥
有多寡，使差別相懸，向使不見戴人則利減之言非也，以此知，知醫已難，用醫尤
難。

  ==小標題==  足閃肭痛一百十九。

谷陽鎮酒監張仲溫謁一廟觀匠者，砌露臺高四尺許，因登之下臺，或肭一足外踝腫
起熱痛如火，一醫欲以鍼刺腫出血，戴人急止之曰肭已痛矣，更加鍼二痛俱作何
以忍也，乃與神祐丸八九十丸下二十餘行，禁食熱物，夜半腫處發痒痛止，行步如
常。戴人曰吾之此法十治十愈，不誑後人。

  ==小標題==  膝肭跛行一百二十。

葛塚馮家一小兒七八歲，膝被肭跛行，行則痛數日矣，聞戴人不醫，令人問之。戴
人曰小病耳，教來是夜以舟車丸通經散溫酒調而下之，夜半涌泄齊行，上吐一碗下
泄半缶，既上床其小兒謂母曰膝臏痒不可往來，日使服烏金丸壯其筋骨，一月疾愈
而走矣。

  ==小標題==  杖瘡入水一百二十一。

小渠袁三因強盜入家，傷其兩胻外，作瘡數年不已，膿血常涓涓然，但飲冷則瘡
間冷水浸淫而出，延為濕瘡，來求治於戴人，曰爾中焦當有綠水二三升，涎數掬。
袁曰何也，戴人曰當被盜時感驚氣入腹，驚則膽傷足少陽經也，兼兩外皆少陽之
部，此膽之甲木受邪，甲木色青當有綠水，少陽在中焦加嘔，既伏驚涎在中焦，飲
冷水咽為驚涎所阻，水隨經而旁入瘡中，故飲水則瘡中水出，乃上涌寒痰，汗如流
水，次下綠水果二三升，一夕而痂乾，真可怪也。

門事親卷七終。

  ==大標題==  儒門事親卷八  金  考城張從政著

  ==中標題==  內積形。

  ==小標題==  傷冷酒一百二十二。

戴人出遊道經陽夏問一舊友，其人病已危矣。戴人往視之，其人曰我別無病，三年
前當隆暑時出村野，有以煮酒饋予者，適村落無湯器冷飲數升，便覺左下悶漸痛
，結硬至今不散，鍼灸磨藥殊不得效。戴人診其兩手脈俱沉實而有力，先以獨聖散
吐之，一涌二三升色如煮酒，香氣不變，後服和脾散去濕藥五七日，百脈沖和，始
知鍼灸無功，增苦楚矣。

  ==小標題==  心下沉積一百二十三。

顯慶寺僧應公有沉積數年，雖不臥床枕，每於四更後心頭悶硬不能安臥，須起行寺
中習以為常，人莫知為何病，以藥請於戴人。戴人令涌出膠涎一二升如黑礬水，繼
出黃綠水，又下膿血數升，自爾胸中如失巨山，飲餌無算，安眠至曉。

  ==小標題==  茶癖一百二十四。

一錙侶好茶成癖積在左。戴人曰此與肥氣頗同，然瘧不作便非肥氣，雖病十年
不勞一日，況兩手脈沉細有積故然，吾治無鍼灸之苦，但小惱一餉可享壽盡期，先
以茶調散吐出宿茶水數升，再以木如意揃之又涌數升，皆作茶色，次以三花神祐丸
九十餘粒，是夜瀉二十餘行膿水相兼，燥糞瘀血雜然而下，明日以除濕之劑服十餘
日，諸苦悉蠲神清色瑩。

  ==小標題==  腹脹水氣一百二十五。

蹙踘張承應年幾五十腹如孕婦，面黃食減欲作水氣，或令服黃耆建中湯及溫補之劑
，小溲涸閉，從戴人療焉。戴人曰建中湯攻表之藥也，古方用之攻裏已誤也，今更
以此取積兩重誤也，先以涌劑吐之，置火於其旁大汗之，次與豬腎散四錢，以舟車
丸引之下六缶殊不困，續下兩次約三十餘行，腹平軟，健啖如昔。常仲明曰向聞人
言瀉五六缶，人豈能任，及聞張承應渠云誠然乃知養生與攻，本自不同，今人以
補劑療病宜乎不效。

  ==小標題==  氣一百二十六。

王亭村一童子入門狀如鞠躬而行，戴人曰氣也，令解衣揣之二道如臂，其家求療
於戴人，先刺其左如刺重紙，剝然有聲而斷，令按磨之立軟，其右亦然。觀者咸嗟
異之，或問曰石關穴也。

  ==小標題==  胸膈不利一百二十七。

沉丘王宰妻病胸膈不利，口流涎沫，自言咽下胃中常雷聲心間作微痛，又復發昏，
胸乳之間灸瘢如碁，化痰利膈等藥服之三載病亦依然，其家知戴人痰藥不損來求之
，一涌而出雪白虫一條長五六寸，有口鼻牙齒走於涎中，病者忿而斷之，中有白髮
一莖，此正與徐文伯所吐宮人髮瘕一同，虫出立安。

  ==小標題==  冷疾一百二十八。

戴人過醮都營中飲會鄰席有一卒說出妻事，戴人問其故，答曰吾婦為室女，心下有
冷積如覆杯，按之如水聲，以熱手熨之如水聚來已十五年矣，恐斷我嗣，是故棄之
。戴人曰公勿黜也，如用吾藥病可除，孕可得，卒從之。戴人診其脈沉而遲，尺脈
洪大而有力，非無子之候也，可不踰年而孕，其良人笑曰試之，先以三聖散吐涎一
斗心下平軟，次服白朮調中湯五苓散，後以四物湯和之，不再月氣血合度數月而娠
二子。戴人常曰用吾此法，無不子之婦，此言不誣矣。

  ==小標題==  積塊一百二十九。

果菌劉子平妻腹中有塊如瓢十八年矣，經水斷絕諸法無措。戴人令一月之內涌四次
，下六次，所去痰約一二桶，其中不化之物有如葵菜者，爛魚腸之狀，涌時以木如
意揃之，覺病積如刮漸漸而平，及積之既盡塊痕反窪如臼，略無少損，至是而面有
童色，經水既行若當年少，可以有子。

  ==小標題==  肥氣積一百三十。

陽夏張主簿之妻病肥氣，初如酒杯大發寒熱十五餘年，後因性急悲感病益甚，惟心
下三指許無病，滿腹如石片不能坐臥，鍼灸匝矣徒勞力耳，乃敬邀戴人而問之，既
至斷之日此肥氣也，得之季夏戊己日。在左下如覆杯，久不愈令人發瘧，瘧
者寒熱也，以瓜蒂散吐之，魚腥黃涎約一二缶，至夜繼用舟車丸通經散投之，五更
黃涎膿水相半五六行，凡有積處皆覺痛，後用白朮散當歸散和血流經之藥，如斯涌
泄凡三四次而方愈。

  ==小標題==  伏瘕一百三十一。

汴梁曹大使女年既笄，病血瘕數年，太醫宜企賢以破血等藥治之不愈，企賢曰除得
陳州張戴人方愈。一日戴承詔至汴京，曹大使乃邀戴人問焉，戴人曰小腸遺熱於大
腸為伏瘕，故結硬為塊，面黃不月，乃用涌泄之法，數年之疾不再，旬而效，女由
是得聘，企賢問誰治之，曹大使曰張戴人，企賢立使人邀之。

  ==小標題==  停飲一百三十二。

一婦從年少時因大哭罷，痛飲冰水困臥水停心下，漸發痛悶，醫氏咸以為冷積，治
之以溫熱劑及禁食冷物，一聞茶氣病輒內作，如此數年，燎鍼燒艾瘡孔數千，十餘
年後小便赤黃大便秘悶，兩目如昏，積水轉甚流於兩，世謂水癖或謂支飲，碙漆
稜茂攻磨之藥竟施之矣，食日衰積日茂，上至鳩尾旁至兩及臍下，但發之時按之
如水聲，心腹結硬手不可近者，月發五七次，甚則欲死，諸藥皆厭。二十餘年，求
戴人發藥，診其脈寸口獨沉而遲，此胸中有痰，先以瓜蒂散涌痰五七升，不數日再
越痰水及斗，又數日上涌數升，凡三涌三下，汗如水者亦三，其積皆去，以流濕飲
之藥調之，月餘大瘥。

  ==小標題==  積氣一百三十三。

寄西華縣庠山東顏先生有積二十年，目視物不真，細字不睹，當心如頑石，每發痛
不可忍，食減肉消，黑滿面，腰不能直，因遇戴人，令涌寒痰一大榼如片粉，夜
以舟車丸通經散下爛魚腸葵菜汁七八行，病十去三四，以熱漿粥投之，復去痰一盆
，次日又以舟車丸通經散前後百餘行，略無少困，不五六日面紅去，食進目明，
心中空曠，遂失頑石所在，旬日外來謝。

  ==小標題==  沉積疑胎一百三十四。

修弓杜匠其子婦年三十有孕己歲半矣，每發痛則召侍媼，待之以為將產也，一二日
復故凡數次，乃問戴人。戴人診其脈濇而小，斷之曰塊病也，非孕也。脈訣所謂濇
脈如刀刮竹形，主丈夫傷精女人敗血，治之之法有病當瀉之，先以舟車丸百餘粒，
後以調胃承氣湯加當歸桃仁，用河水煎乘熱投之，三兩日又以舟車丸桃仁承氣湯瀉
青黃膿血雜然而下，每更衣以手向下推之揉之則出，後三二日又用舟車丸以豬腎散
佐之一二日，又以舟車丸通經如前數服，病十去九，俟晴明當未食時，以鍼瀉三陰
交穴，不再旬塊已沒矣，此與隔腹視五臟者，復何異哉。

  ==小標題==  是胎非積一百三十五。

鬍王之妻臍下積塊，嘔食面黃肌瘦而不月，或謂之乾血氣治之無效。戴人見之曰孕
也，其人不信再三求治于戴人，與之平藥以應其意，終不肯下毒藥，後月到果胎也
。人問何以別之，戴人曰尺脈洪大也。素問陰陽別論所謂陰摶陽別之脈。

  ==中標題==  外積形。

  ==小標題==  瘤一百三十六。

戴人在西華眾人皆訕以為吐瀉，一日魏壽之與戴人入食肆中，見一夫病一瘤，正當
目之上網內眥，色如灰李下垂，覆目之睛不能視物，戴人謂壽之曰：吾不待食熟立
去此瘤。魏未之信也，戴人曰吾與爾去此瘤何如，其人曰人皆不敢割，戴人曰吾非
刀割，別有一術焉，其人從之，乃引一小室中，令俛臥，一床以繩束其胻，刺乳中
大出血，先令以手揉其目，瘤上亦刺出雀糞立平，出戶。壽之大驚，戴人曰人之有
技可盡窺乎。

  ==小標題==  膠瘤一百三十七。

郜城戴人之鄉也，一女子未嫁年十八，兩手背皆有瘤，一類雞距，一類角丸。腕不
能釧，向明望之如桃膠然，夫家欲棄之。戴人見之曰在手背為膠瘤，在面者為粉瘤
，此膠瘤也。以鍼十字刺破按出黃膠膿三兩匙立平，瘤核更不再作，婚事復成，
非素明者不敢用此法矣。

  ==小標題==  癭一百三十八。

新寨婦人年四十餘有癭三瓣，戴人令以鹹吐之，三涌三汗三下癭已半消，次服化癭
之藥遂大消去。夫病在上者皆宜吐，亦自有消息之法耳。

  ==小標題==  耳痔一百三十九。

趙君玉常病痔，鳳眼草刺蝟皮槐根貍首之類皆用之，或以乾薑作末塗豬肉炙食之，
大便燥結不利，且瘤後數日因病黃大涌瀉數次，不言痔作麻先生偶記而書之，君玉
自識戴人之後，痔更不發耳。

  ==大標題==  儒門事親卷九  金  考城張從政著

  ==中標題==  雜記九門。

  ==小標題==  誤中涌法  嗽。

張板村鹿子春一小兒七八歲，夏月病嗽羸甚，戴人欲涌之，子春以為兒幼弱懼其不
勝，少難之。一日飲酒家人與之酒，傷多乃大吐，吐定而嗽止。蓋酒味苦，苦屬通
劑，子春乃大悟戴人之言也。

  ==小標題==  疥。

貨生藥焦百善云：有羌夫來買苦參欲治疥，不識藥性緩急，但聞人言可治，濃煎一
碗服之，須臾大吐涎一盆，三二日疥作痂矣。

  ==小標題==  赤目。

一小兒名德孫眼發赤，其母買銅綠欲洗兒目，煎成家人誤與兒飲之，須臾大吐，吐
訖立開。

  ==小標題==  感風寒。

焦百善偶感風寒壯熱頭痛，其巷人點蜜茶一碗使啜之，焦因熱服之訖，偶思戴人語
曰：凡苦味皆能痛，百善兼頭痛是病在上，試以箸探之，吐畢其痛立解。

  ==小標題==  誤中寒涼  經閉。

一婦人年二十餘歲病經閉不行，寒熱往來，欬嗽潮熱，庸醫禁切無物可食，一日當
暑出門，忽見賣涼粉者以冰水和飲大為一食，頓覺神清骨健，數月經水自下。

  ==小標題==  下血。

一男子臟毒下血，當六月間熱不可堪，自甘於死，忽思冰蜜水猛捨性命飲一大盂，
痛止血住。

  ==小標題==  痢。

一男子病膿血惡痢，痛不可忍，忽見水浸甜瓜心酷喜之，連皮食數枚，膿血皆已。
人言下痢無正形是何言也，人止知痢是虛冷，溫之補之澀之截之，此外無術矣。豈
知風暑火濕燥寒六者皆為痢，此冰蜜甜瓜所以效也。

  ==小標題==  臨變不惑（涌法）。

戴人在西華夏公宅，其僕鄭驢病，法當吐，命女僮下藥，藥失不製，又用之太多，
涌之不出反悶亂不醒，乃告戴人。戴人令以薪實馬槽既平舁鄭驢臥其上倒垂其頭，
須臾大吐，吐訖而快。戴人曰先宜少進，不涌旋加。

西華一老夫病，法當吐，令門人欒景先下藥，景先初學，其人不吐反下走二行，乃
告戴人。戴人令取溫虀汁飲二碗，再下涌藥一錢，以雞翎探之乃吐，既藥行方大吐
，吐訖又安。戴人曰凡用吐藥，先以虀汁一碗橫截之，藥既咽下待少頃，其雞翎勿
令離口，酸苦鹹雖能吐人，然不撩何由出也。

李仲安宅四婦人病，同日下涌劑，置燠室中火兩盆，其一婦人發昏眾人皆驚。戴人
笑曰內火見外火故然，舁之門外，使飲冰雪水立醒。時正雪晴戴人曰熱見寒則醒，
眾由是皆服，非老手識練必不能鎮眾人之驚也。

  ==小標題==  涌嗽。

楊壽之妻病嗽十餘年，法當吐之，一日不止，以麝香湯止之，夜半猶不定，再止之
。明旦頗覺惡心，更以人參湯止之，二日稍寍，自下藥凡三來問戴人，不顧謂欒景
先曰：病久嗽藥己擒，病自然遲解，涌後調理數日乃止。戴人常言涌後有頓快者，
有徐快者，有反閟悶者，病未盡也，有反熱者，不可不下也，大抵三日後無不快者
。凡下不止者以冰水解之，凡藥熱則行，寒則止矣。

  ==小標題==  當禁不禁  病愈後犯禁而死。

孟太亨病腫既平，當節食及鹽血房室等，不慎病再，適戴人歸家無救之者乃死。

郾城董德固病勞嗽，戴人曰愈後當戒房事，其病愈恃其安，觸禁而死，死後妻生一
子，正當病瘥之日也，董初堅諱，至是乃彰。

一宦家小兒病痢，自郾頭車載至朱葛寺入門而死。戴人曰有病遠行不可車載馬馱，
病已擾矣，又以車馬動搖之是為重擾其即死。陽夏韓氏為犬所嚙，大痛不可忍，偏
痒燥。自庄頭載至家二十里一夕而死，時人皆不知車之誤也。戴人常言傷寒之後，
忌葷肉房事勞。水腫之後禁房，及油鹽滋味等三年。滑泄之後忌油膩，此三者決不
可不禁也。戴人常曰病久否閉，忽得涌泄，氣血沖和，心腎交媾陽事必舉，尤切戒
房室，元氣新至，犯之則病再作，恐罪於涌泄。

  ==小標題==  不忌反忌  不忌口得愈。

一男子病泄十餘年，荳蔻阿膠訶子龍骨烏梅枯礬皆用之矣。中脘臍下三里歲歲灸之
，皮肉皴槁神昏足腫，泄如泔水日夜無度。戴人診其兩手脈沉且微曰生也，病人忽
曰羊肝生可食乎，戴人應聲曰羊肝止泄尤宜服，病人悅而食一小盞許，可以漿粥送
之，病人飲粥數口，幾半升續又食羊肝生一盞許，次日泄幾七分，如此月餘而安，
此皆忌口太過之罪也。戴人常曰胃為水榖之海，不可虛怯，虛怯則百邪皆入矣，或
思葷茹，雖與病相反亦令少食，圖引漿粥，此權變之道也，若專以淡粥責之則病人
不悅而食減，久則病增損命，世俗誤人矣。

  ==小標題==  不可忌口。

戴人常曰臟毒酒毒下血嘔血，婦人三十已下血閉六月七月，間膿血惡痢疼痛不止，
婦人初得孕擇食者，已上皆不忌口。

  ==小標題==  高技常孤。

戴人常曰人言我不接眾工，戴人曰余豈不欲接人，但道不同不相為謀。醫之善素問
一經為祖，有平生不識其面者，有看其文不知其義者，此等雖日相親欲何說，止不
過求一二藥方而已矣。大凡藥方前人所以立法，病有百變豈可執方。設於富貴之家
病者，數工同治，戴人必不能從眾工，眾工亦不能從戴人，以此常孤，惟書生高士
推者復來，日不離門。戴人又曰我之術止可以教書生，不能授醫者，忽授老書生曰
我是書生，豈不知書生，書生固多許可以易慢。戴人聞之曰彼未嘗見予治病，故有
是言，若親見予治病，數十人自反思矣。凡謗我者皆望風取信於群醫之口也，孔子
曰浸潤之譖膚受之愬，不行焉可謂明也已矣。

  ==小標題==  群言難正  謗吐。

或言人有病不可吐，人身骨節皆有涎，若吐出骨節間涎令人偏枯。戴人問之曰我之
藥止是吐腸胃間久積，或膜盲間宿沫，皆是胃膈中溢出者。但病有上下故用藥有順
逆耳。

  ==小標題==  謗三法。

或言戴人汗下吐三法，欲該天下之醫者非也。夫古人醫法未備，故立此三法，後世
醫法皆備自有成說，豈可廢後世之法而從遠古，譬猶上古結繩，今日可廢書契而從
結繩乎。戴人問之曰易之法雖多，不離八卦五行，刑章雖多，不過笞杖流徒。岐伯
曰知其要者，一言而終，然則岐伯亦狂人乎。大抵舉綱則簡，計目則繁。

  ==小標題==  謗峻藥。

或言戴人用藥皆峻激，乃本草中下品藥也，豈可服哉。戴人曰甚矣，人之不讀書，
本草上藥為君，中品為臣，下品為佐使者，所以辯其性剛柔也。內經言所謂君臣佐
使者，非本草中三品之謂也。主治之為君，次君之謂臣，應臣之為佐使。假如大黃
能治此病，則大黃為君。甘遂能治此病，則甘遂為君矣。若專以人參黃耆治人之邪
氣，此庸工所以常誤人命也。李嗣榮言京中閑人云：戴人醫殺二婦，遂辭太醫之職
而去。又有人云昔曾醫殺穎守，私遁而去。麻知幾初聞亦疑之，乃載見戴人于穎陽
，觀其用藥百發百中，論議該贍應變無窮，其所治之疾則不二三十年即十年或五六
年應手輒愈。群醫之領袖無以養生，及其歸也謗言滿市，皆曰戴人醫殺倉使耿四而
去，時倉使以病卒，與余未嘗通姓名。耿四病嗽咯血曾問戴人，戴人曰公病消困不
可峻攻，宜以調養，戴人已去後而卒矣。麻先生乃知李嗣榮所言皆誣也。凡余所治
之病皆眾壞之證，將危且死，而治之死則當怨於戴人。又戴人所論按經切理，眾誤
皆露以是嫉之。又戴人治病多用峻激之藥，將愈未愈之間，戴人去群醫毀之，曰病
為戴人攻損，急補之遂用相反之藥，如病愈則我藥可久服，攻疾彼藥可暫用，我方
攻疾豈欲常服哉，疾去則止藥。若果欲養氣五榖五肉五菜非上藥耶，亦安在枯草死
木之根荄哉。

  ==小標題==  病人負德愈後吝財。

南鄉刀鑷工衛氏病風，半身無汗已，再中矣。戴人以三法療之，尋愈恐其求報，乃
紿曰余夜夢一長髯人，鍼余左耳故愈。巫者武媼年四十病勞三年羸瘦不足，觀諸醫
技絕，適五六月間求治，願奉白金五兩。戴人治之五六日而安，止答以白金三兩，
乃曰一道士投我一符焚而吞之乃痊，如此等人不可勝計，若病再作何以求治，至有
恥前言而不復求治療，而殺其身者，此所以世之庸工當正病時，以犀珠龍麝丁沉木
乳乘其急而巧取之，然君子博愛賢愚，亦不當效若輩也。

  ==小標題==  同類始平  群口誣戴人。

有扶救之功，如死我則有攻擊之罪，明者不可不察也。麻先生常見他醫言戴人能治
奇病，不能治常病，能治雜病不能治傷寒。他日見戴人問以傷寒事，超然獨出仲景
，言外之意謂余曰：公慎勿滯仲景紙上語，惑殺世人。余他日再讀仲景方省其旨，
戴人云人常見傷寒，疫氣動時輒避曰：夫傷寒多變，須朝夕再視，若十人病已不能
給，況闔郡之中皆親故人乎，其死生當在六七日之間，稍不往視別變矣，以此他醫
咸誚之，以為不能治傷寒，蓋未當窺其涯涘，浪為之訾云。

門事親卷九終。

  ==大標題==  儒門事親撮要圖卷十

  ==中標題==  難素撮要究治識病用藥之圖

太易：未見氣也。太初：氣之始也。太極。太始，形之始也。太素，質之始也。

甲膽，乙肝，丙小腸，丁心，戊胃，己脾，庚大腸，辛肺，壬膀胱，癸腎。

三焦，寅相火手少陽，大腸，卯燥金手陽明，小腸，辰寒水手太陽，包絡，己風木
手厥陰，心，  午君火手少陰，肺，  未濕土手太陰。膽，  申相火足少陽，胃，
酉燥金足陽明，膀胱，戊寒水足太陽，肝，  亥風木足厥陰，腎，  子君火足少陰
，脾，  丑濕土足太陰。

從其氣則和，違其氣則病。

是動則病者，氣之所感也。

天之邪感則害人，五臟肝心脾肺腎實而不滿可下之而已也，水榖之寒熱感則害。

人，六腑膽胃三焦膀。胱大腸小腸滿而不實，可吐之而已也。

地之濕氣感則害人皮肉筋脈肌膚，從外而入可下之而已也。所生病者血之所成也。

  ==中標題==  天地六位藏象之圖，此論元無此圖添之。

屬上在二天　屬　      屬中二位人　屬　        屬下二位地　屬　

大虛　      天面　    風雲之路　  萬物之路　  地面　      黃泉　

金金火合德　火　      水木火合德　火　        土水二合德　水　

為金主清　  君火主熱　風木主溫　  相火主極熱　濕土主涼　  寒水主寒　

肺上焦象天　心包絡　  肝中焦象人　膽次　      脾下焦象地　腎黃泉　

下絡大腸。  下絡小腸。下絡膽經。  卷終。      下絡腎。    旁絡膀胱。

外有風寒暑濕，屬天之四令，無形也。內有饑飽勞逸，屬天之四令，有形也。

一者始因氣動而內有所成者，謂積聚癥瘕瘤氣癭起，結核狂瞀癩癇，疏曰癥堅也，
積也，瘕氣血也。

二者始因氣動而外有所成者，謂癰腫瘡瘍疥癬，疽痔掉瘈浮腫目赤熛，胕腫痛痒
之類是也。

三者不因氣動而病生于內者，謂留飲癖食饑飽勞損，宿食霍亂，悲恐喜怒，想慕憂
結之類是也。

四者不因氣動而病生于外者，謂瘴氣賊魅虫蛇蠱毒，伏尸鬼擊衝薄墜墮，風寒暑濕
斫射割刺之類是也。

  ==中標題==  風木鬱之病。

故民病胃脘當心而痛，四肢兩咽膈不通，飲食不下，甚則耳鳴眩轉目不識人，善
僵仆筋骨強直而不用，卒倒而無所知也。

  ==中標題==  暑火鬱之病。

故民病少氣瘡瘍癰腫，肋胸背首面四肢膹臚脹，瘍疿嘔逆瘈瘲骨痛節疼，及有
動泄注下，溫瘧腹中暴痛，血溢流注精液衰少，目赤心痛，甚則瞀悶懊惱，善暴死
也。

  ==中標題==  濕土鬱之病。

故民病心腹脹，腹鳴而為數後，甚則心痛，嘔逆霍亂，飲發注下，肘腫身重脾
熱之生也。

  ==中標題==  燥金鬱之病。

故民病欬逆，心腹滿引少腹，善暴痛不可反側，嗌乾面塵色惡，金勝而木病也。

  ==中標題==  寒水鬱之病。

故民病寒客心痛腰椎痛，大關節不利屈伸不便，善厥痞堅，腹滿陰乘陽故也。

  ==中標題==  初之氣。

自大寒至立春，春分厥陰風木之位，陽用事而氣微，故曰少陽得甲子元頭，常准以
大寒交初之氣分，以六周甲子以應六氣，下傲十月正月二月，少陽三陰三陽亦同。

  ==中標題==  二之氣。

春分至小滿，少陰君火之位，陽氣清明之間又陽明之位。

  ==中標題==  三之氣。

小滿至大暑，少陽相火之位，陽氣發萬物俱成，故亦云太陽旺，其脈洪大而長，天
氣并萬物人脈盛成造物，造化亦同。

  ==中標題==  四之氣。

大暑至秋分，太陰濕土之位，天氣所感，夏後陰己用事，故曰太陰旺，此三陰三陽
與天氣標本陰陽異矣。脈緩大而長，燥金旺緊細短濇，以萬物乾燥明可見矣。

  ==中標題==  五之氣。

秋分至小雪陽明燥金之位，氣衰陰盛故云金氣旺，其脈細而微。

  ==中標題==  終之氣。

小雪至大寒，太陽寒分之位，陰極而盡天氣所收，故曰厥陰旺，厥者盡也。

  ==中標題==  風木肝酸  達鍼。

與膽為表裏東方木也，色青外應目，主治血，芍藥味酸微寒，澤瀉鹹平，烏梅酸熱
。

諸風掉眩皆屬於肝，木主動。治法曰達者吐也，其高者因而越之，可刺大敦，灸亦
同。

  ==中標題==  暑火心苦  發汗。

與小腸為表裏南方火，色外應舌，主血運諸經。大黃苦寒，木香苦溫，黃連苦涼，
沒藥苦熱。

諸痛痒瘡瘍皆屬於心火，治法曰熱者汗之，令其疏散也，可刺少衝，灸之亦同。

  ==中標題==  濕土脾甘  奪鍼。

與胃為表裏中央土也，色黃應唇主肌肉，應四時。蜜甘涼，甘草甘平。

諸濕腫滿皆屬于脾土，治法曰奪者瀉也，分陰陽利水道，可刺隱白，灸亦同。

  ==中標題==  燥金肺辛  清鍼。

與大腸為表裏西方金也，色白外應皮毛，鼻亦行氣。乾薑辛熱，生薑辛溫，薄荷辛
涼。

諸氣憤鬱皆屬于肺金，治法曰清者清膈利小便，解表可刺少商，灸亦同。

  ==中標題==  寒水腎鹹  折鍼。

與膀胱為表裏北方水也，色黑外應耳，主骨髓。牡蠣鹹寒，水蛭鹹寒。

諸寒收引皆屬于腎，治法曰折之，謂抑之制其衝逆，可刺涌泉，灸亦同。

  ==中標題==  大寒子上初之氣。

初之氣為病多發欬嗽，風痰風厥涎潮痹塞，口喎半身不遂，失音風癲，風中婦人，
胸口留飲，兩臍腹微痛，嘔逆惡心旋運驚悸，狂陽心風搐搦顫掉，初之氣病宜以瓜
蔕散吐之，在下泄之。

  ==中標題==  春分卯上二之氣。

二之氣為病多發風溫風熱。經曰風傷於陽，濕傷於陰，微頭痛身熱發作風溫之候，
風傷於衛氣也。濕傷於脾氣也，是以風溫為病，陰陽俱自浮，汗出身重多眠，鼻息
語言難出，此已上二證不宜下，若與巴豆大毒丸藥，熱證併生，重者必死。二之氣
病宜以桂枝麻黃湯發汗而已。

  ==中標題==  小滿已上三之氣。

三之氣為病多發熱，皆傳足經者多矣。太陽陽明少陽太陰少陰厥陰，陽者發熱惡寒
頭項痛，腰脊強。陽明身熱目疼鼻乾不得臥。少陽者胸痛耳聾口苦，寒熱往來而
嘔，此三陽屬熱。太陰者腹滿咽乾手足自溫，自利不渴或腹滿時痛。少陰者故口燥
舌乾而渴。厥陰者腹滿囊縮喘熱悶亂，四肢厥冷爪甲青色，三之氣病宜以清涼上溫
下養，不宜用巴豆丸下之。

  ==中標題==  大暑未上四之氣。

四之氣為病多發暑氣，頭痛身熱發渴，不宜作熱病治，宜以白虎湯，得此病不傳染
，次發脾泄胃泄大腸泄小腸泄大瘕泄，霍亂吐瀉下痢，及赤白相雜水榖不分消，腸
鳴切痛，面浮足腫目黃口乾，脹滿氣痞，手足無力，小兒亦如此，四之氣病宜滲泄
五苓之類。

  ==中標題==  秋分酉上五之氣。

五之氣為病多發喘息嘔逆欬嗽，及婦人寒熱住來瘧，痹痔消渴中滿，小兒班癮瘡
皰。五之氣病宜以大小柴胡湯，宜解治表裏之類。

  ==中標題==  小雪亥上終之氣。

終之氣為病多發風痰，風寒濕痹，四肢多收引。冬水復旺，水濕相搏，肺氣又衰，
冬寒甚故發則收則痿瘚弱，無以運用，水液澄清冷，大寒之疾，積滯瘕塊寒疝血瘕
，凡氣之疾，終之氣，病宜破積發汗之類。

  ==中標題==  肝經之足厥陰風乙木。

是動則病腰痛不可以俛仰，丈夫疝，婦人少腹腫，甚則嗌乾面塵脫色，是肝所生
病者，胸滿嘔逆飧泄，狐疝遺溺閉癃，為此諸病。

  ==中標題==  膽之經足少陽風甲木。

是動則病口苦善太息，心痛不能轉側，甚則面微有塵，體無膏澤，足外反熱，是
為陽厥，是主骨所生病者頭痛頷痛，目內眥痛，缺盆中腫痛，液下腫，馬刀俠癭，
汗出振寒瘧，胸肋髀膝外至脛絕骨外踝前，及諸節皆痛，小指次指不用，為此諸
病。

  ==中標題==  心之經手少陰暑丁火。

是動則病嗌乾心痛，渴而欲飲，是為臂厥，是主心所生病者，目黃痛，臑臂內後
廉痛厥，掌中熱痛，為此諸病。

  ==中標題==  小腸經手太陽暑丙火。

是動則病嗌痛，頷腫不可以顧肩，似拔臑似折，是主液所生病者，耳聾目黃頰腫，
頸頷肩臑肘臂外後廉痛，為此諸病。

  ==中標題==  脾之經足太陰濕己土。

是動則病舌本強，食則嘔，胃脘痛，腹脹善噫得後與氣則快然，如衰身體皆重，是
主脾所生病者，舌本痛體不能動搖，食不下煩心，心下急痛，溏瘕泄水閉黃疽，不
能臥，強立股膝內腫厥，足大指不用，為此諸病。

  ==中標題==  胃之經足陽明濕戊土。

是動則病灑灑振寒，善呻數欠顏黑，至則惡人與火，聞木聲則惕然而驚心欲動，獨
閉戶塞牖而處，甚則欲上高而歌，棄衣而走，賁響腹脹是為骭厥。是主血所生病者
，狂瘧溫淫汗出鼽衄，口喎唇胗頸腫喉痹，大腹水腫膝臏腫痛，循膺乳氣衝股，伏
兔骭外廉足跗上皆痛，中指不用。氣盛則身以前皆熱其有餘，于胃則消榖善饑，溺
色黃。氣不足則身以前皆寒悚，胃中寒則脹慲，為此諸病。

  ==中標題==  心包絡手厥陰為母血。

是動則病手心熱，臂肘攣急腋腫，甚則胸支滿，心中憺憺大動，面赤目黃喜笑不
休，是主脈所生病者，煩心心痛掌中熱，為此諸病。

  ==中標題==  三焦經手少陽為父氣。

是動則病耳聾渾渾焞焞，嗌腫喉痹是主氣所生病者，汗出目銳眥痛，耳後肩臑肘臂
外皆痛，小指次指不用，為此諸病。

  ==中標題==  大腸經手陽明燥庚金。

是動則病齒痛頸腫，是主津液所生病者，目黃口乾鼽衄喉痹，肩前臑痛，大指次指
痛不用，氣有餘則當脈所過者熱腫，虛則寒慄不復，為此諸病。

  ==中標題==  肺之經手太陰燥辛金。

是動則病肺脹滿膨脝而喘欬，缺盆中痛甚則交兩手而瞀，此為臂厥，是主肺所生病
者。欬上氣喘渴煩心，胸滿臑臂內前廉痛厥，掌中熱氣盛有餘則肩背痛，風寒汗出
中風，小便數而欠，氣虛則肩背痛寒，少氣不足以息，溺色變，為此諸病。

  ==中標題==  腎之經足少陰寒癸水。

是動則病饑不欲食，面如漆柴，欬唾則有血，喝喝坐而欲起，目如無所見，心
如懸若饑狀，氣不足則善恐，心惕惕如人將捕之，是為骨厥，是主腎所生病者，口
熱舌乾嗌腫上氣，嗌乾及痛煩心，心痛黃疽腸澼，脊股內後廉痛，痿厥嗜臥，足下
熱而痛，為此諸病。

  ==中標題==  膀胱經足太陽寒壬水。

是動則病衝頭痛，目似脫，項如拔，脊痛腰似折，髀不可以曲，膕如結，踹如裂，
是為踝厥，是主筋所生病者，痔瘧狂癲疾頭項痛，目黃淚出鼾衄，項背腰尻膕踹
腳皆痛，小指不用，為此諸病。

風治法，風淫于內治以辛涼，佐以甘緩之，以辛散之。

防風通聖散，天麻散，防風湯，祛風湯，小續命湯，消風散，排風湯。

暑治法，熱淫于內治以鹹寒，佐以甘苦，以酸收之，以苦發之。

白虎湯，桂苓湯，玉壺丸，碧玉散，玉露散，石膏湯。

濕治法，濕淫于內治以苦熱，佐以鹹淡，以苦燥之，以淡泄之。

白朮木香散，桂苓白朮丸，五苓散，葶藶木香散，益元散，神助散。

火治法，火淫于內，治以鹹寒，佐以甘辛，以酸收之，以苦發之。

涼膈散，解毒丸，神功丸，八正散，調胃散，大小承氣湯。

燥治法，燥淫子內，治以苦溫，佐以甘辛，以辛潤之，以苦下之。

神功丸，麻仁丸，脾約丸，潤體丸，潤腸丸，四生丸，葶藶散。

寒治法，寒淫于內，治以甘熱，佐以苦辛，以辛散之，以苦堅之。

薑附湯，四逆湯，二薑湯，朮附湯，大戊已丸，附子理中湯。

六門病證藥方：

風門獨治於內者。

防風通聖散，防風天麻丸，防風湯，小續命湯，消風散，祛風丸，承氣湯，陷胸湯
，神芎丸，大黃丸，備急丹。

暑門獨治於外者。

白虎湯，桂苓甘露散，化痰玉壺丸，益元散，玉露散，石膏散，拔毒散，水澄膏，
魚膽丸，金絲膏，生肌散。

濕門兼治於內者。

五苓散，葶藶木香散，白朮木香散，益元散，大橘皮湯，桂苓白朮丸，神助散，大
柴胡湯，小柴胡湯，柴胡飲子，防風通聖散，防風當歸飲子。

火門兼治於外者。

涼膈散，黃連解毒湯，瀉心湯，神芎丸，八正散，調胃散，調胃承氣湯，桂苓湯，
麻黃湯，小建中湯，升麻湯，五積散。

燥門先治於內後治於外者。

神芎丸，脾約丸，麻仁丸，潤體丸，四生丸。

謂寒藥攻其裏，大黃兼牽牛之類。

謂熱藥攻其表，桂枝麻黃升麻之類。

薑附湯，四逆湯，二薑湯，朮附湯。

寒門先治於外後治於內者。

大己寒丸，理中丸。

謂熱藥攻其表，謂寒藥攻其裏。

內經濕變五泄，六氣屬天無形，風暑濕火燥寒。五形濕屬戊己，濕入肺經為實，六
味屬地有質，酸苦甘辛鹹淡。五臟濕屬脾胃，濕入大腸為虛。

  ==中標題==  胃泄風濕。

夫胃泄者飲食不化完榖出，色黃風乘胃也，宜化劑之類。

  ==中標題==  脾泄暑濕。

夫脾泄者，腹脹滿注實則生嘔逆三證，宜和劑淡劑甘劑清劑之類。

  ==中標題==  大腸泄燥濕。

夫大腸泄者腸鳴切痛，先宜寒劑奪之，次甘劑分其陰陽也。

  ==中標題==  小腸泄熱濕。

夫小腸泄者溲而便膿血，少腹痛宜寒劑奪之，淡劑甘劑分之。

  ==中標題==  大瘕泄寒濕。

夫裏急後重數至圊而不能便，先宜清劑寒劑奪之，後以痰劑甘劑分之，或莖中痛亦
同。

  ==中標題==  金櫃十全之法。

飧泄：春傷於風，夏必飧泄，暮食不化亦成飧泄。風而飧泄者，先宜發劑，次宜淡
劑甘劑分劑之類。

洞泄：春傷於風，邪氣留連乃為洞泄，瀉下褐色，治法同上，又宜灸水分穴，濕氣
在下又宜以苦劑越之。

洞泄寒中：洞泄寒中俗呼曰休息痢。洞泄屬甲乙風木，可灸氣海水分三里，慎勿服
峻熱之藥，小便澀則生足腫，腹脹滿者死於庚辛之日，如屍臭者不治。

霍亂：吐瀉，水榖不化，陰陽錯亂，可服淡劑，調以冰水，令頓服之則愈。

注下：火氣太過，宜涼劑又宜淡劑，調冰水，令頓服之則愈，此為暴下不止也。

腫蠱：三焦閉澀水道不行，水滿皮膚，身體否腫，宜越劑發劑奪劑。

脹：濁氣在上不散，可服木香檳榔丸，青皮陳皮屬，大腸為濁氣逆肺，金為清氣
，逆氣化則愈矣。

腸鳴：燥濕相摶為腸鳴，中有濕亦為腸鳴，火濕相攻亦為腸鳴。治法同上治之大效
。

支滿鶩溏：上滿而後泄，下泄而後復上滿，治法同上，久則反寒，治法同寒中。如
鶩溏而腸寒者亦斯義，風濕亦有支滿者。

腸澼：大小便膿血，治法同上。又宜不二丸，地榆散，駐車丸及車前子等藥，次宜
淡劑甘劑分劑之類。

臟毒：下血，治法同上。又宜苦劑奪劑，以苦燥之，如酒毒下血同。

大小便血：大小便治法同上，血溫身熱者死，火之成數七日而死，如屍臭者不治。

脫肛：大腸熱甚也，用酸漿水煎三五沸，稍熱渫洗三五度，次以苦劑堅之則愈。

廣腸痛：治法同上，又大黃牽牛丸散奪之法，燥濇亦同，痔漏廣腸痛，腸風下血皆
同臟毒治法。

乳痔腸風必肛門左右有核，內經曰：因而飽食筋脈橫解，腸澼為痔屬大腸經，可服
枳殼之屬，大癖生腸風乳痔相連。

  ==中標題==  金櫃十全五泄法後論。

天之氣一也，一之用為風火燥濕寒暑，故濕之氣一之一也，相乘而為五變，其化在
天為雨，在地為泥，在人為脾，甚則為泄，故風而濕其泄也，冒暑而濕其泄也，脾
燥而濕其泄也，大腸熱而濕其泄也，小腸寒而濕其泄也，大瘕若胃不已變而為飧泄
，飧泄不已變而為洞泄，洞泄不已變而為脾泄寒中，此風乘濕之變也。若脾泄不已
變而為霍亂，霍亂不已變而為注下，注下不已變而為腫蠱，此暑乘濕之變也。若大
腸泄不已變而為脹，脹不已變而為腸鳴，腸鳴不已變而為支滿鶩溏，此燥乘濕
之變也。若小腸泄不已變而為腸澼，腸澼不已變而為臟毒，臟毒不已變而為前後便
血，此熱乘濕之變也。若大瘕泄不已變而為脫肛，脫肛不已變而為廣腸痛，廣腸痛
不已變而為乳痔腸風，此寒乘濕之變也。凡此二十五變，若無濕則終不成疾，況脾
胃二土共管中州，脾好飲脾亦惡濕，此泄之所由生也。凡下痢之脈微且小者生，浮
大者死。水腫則反是，浮大者生，沉細者死。夫病在裏脈沉，在表脈浮，裏當下之
，表當汗之。下痢而脈浮滑，水腫者脈沉細，表裏俱受病故不治也。凡臟血便血兩
手脈俱弦者死，脈俱滑大者生，血溫身熱者死。王太僕則曰：若下血而身熱血溫，
是血去而外逸也，血屬火故也，七日而死者，火之成數也。夫飧泄得之於風，亦汗
可愈，或伏驚怖則膽木受邪，暴下綠水，蓋謂戊己見伐於甲木也，嬰兒泄綠水，素
問有嬰兒風，理亦如之。洞泄者飧泄之甚，但飧泄近於洞泄，洞泄久則寒中，溫之
可也，治法曰：和之則可也，汗之則不可，蓋在腑則易治，入臟則難攻。洞泄寒中
自腑而入臟，宜和解而勿爭。水腫之作者未遽而然也，由濕遍於大腸，小溲自濇，
水濕既瀦，腫滿日倍，面黃腹大肢體如泥，濕氣周身難專一法，越其高而奪其下，
發其表而滲其中，酸收而辛散，淡滲而苦堅，用攻劑以救其甚，緩劑以平其餘，如
是則孤精得氣，獨魄反陽，亦可保形。陳莝去而淨府潔矣彼。豆蔻烏梅罌粟囊勿驟
用也，設病形一變必致大誤，或通而塞，或塞而通，塞塞通通，豈限一法，世俗止
知塞劑之能塞，而不知通劑之能塞者，拘於方也。凡治濕皆以利小溲為主，諸泄不
已宜灸水分穴，謂水榖之所別也，臍之上一寸半，灸五七壯。腹鳴如雷水道行之候
也，凡濕勿鍼，內經雖云繆刺其處，莫若以張長沙治傷寒法治之，蓋泄者亦四時傷
寒之一也，仲景曰上涌而下泄，表汗而裏攻，半在表半在裏則宜和解之，表裏俱見
隨證滲泄，此雖以治傷寒，其於治濕也同，仍察脈以視深淺，問年壯以視虛實，所
投必如其意矣。頃商水縣白堤酒監單昭信病飧泄逾年不愈，止邑劉繼先命予藥之，
為桂枝麻黃湯數兩一劑而愈，因作五泄圖，摭難素本意，書錄于刊而行之，誠有望
于後之君子，戴人張子和述已上之圖，校改為篇法。

儒門事親卷十終。

  ==大標題==  儒門事親卷十一  金  考城張從政著

  ==小標題==  風論。

論曰：人之生也，負陰而抱陽，人居一氣，道在其中矣，外有八邪之相盪，內有喜
怒之交侵，真氣內弱，風邪襲之，風之傷人，或為寒熱，或為疼痛，或為偏枯，或
為拘攣，其候不一，風者，善行而數變，此乃「風者，百病之始，萬病之長也。」
蓋內不得通，外不得泄，此謂之病生於變亂也，或失音而昏冒，或口目而喎斜，可
用二聖散吐之，或不知人事者，或牙關緊急者，粥不能下不能嚥者，煎三聖散，鼻
內灌之，吐出涎沫，口自開也，次服無憂散通解丸通聖涼膈人參半夏丸桂苓甘露散
，消風散熱，除濕潤筋，養液之藥排而用之，切忌雞豬魚兔，油膩酒醋蕎麵動風之
物，及引痰之食。

大凡頭風眩運，手足麻痹，胃脘發痛，心酸滿悶，按之有聲，皆因風寒濕三氣雜至
合而為痹也，在上謂之信飲，可用獨聖散吐之，吐訖後，服清上辛涼之藥，通聖散
加半夏之辛，仲景云：此痰結胸中而致也。

大凡風癇病發，項強直視，不省人事，此乃肝經有熱也，或有咬牙者，先用葶藶苦
酒湯吐之，吐後可服瀉青丸下之，次服加減通聖散，現咬牙證用導赤散治之則愈，
如病發者，可用輕粉白礬礞石代赭石發過米飲調之，經云：重劑以鎮之。

大凡人病雷頭懶子，俗呼之謬名也，頭痛昏眩，皆因浴髮而得之，即為首風，此因
邪風在於胸中，熱甚化而為痰風之所致也，可以茶調散吐之，吐訖，次用藏用丸下
之，後可服烏荊丸，若是雷頭者，上部多有赤腫結核，或面熱無汗，經云：火鬱發
之，開導之，決之，可用鍼出血則愈，靈樞經云：奪血者無汗，奪汗者無血，血
汗俱蕩，豈不妙哉？衰老者，可用涼膈解毒消風散熱為治，年壯者，可以蕩滌積熱
，大黃牽牛氣血宣通，便無壅滯而愈。

凡人患目腫，經年不瘥，俗言頭風所注，更加頭痛者，豈非頭風者歟，此乃足厥陰
肝之經，手少陰心之經兼五臟俱有大熱也，可先用通解丸通利大小便，大黃越桃飲
子治肝熱者，羌活決明散服之，大有神效驗矣。

凡目有淚出，俗言作冷淚者，非也，內經曰：肝液不禁，此大熱薰蒸於肝也，熱極
生風，風衝於外，火發於內，風熱相搏，此乃淚出也，內外皆治，可以愈也，治外
以貝母一枚，白膩者加胡椒七枚，不犯銅鐵，細研臨臥點之，治內者，去風散熱之
劑，可用當歸飲子服之，陽熱極甚者，目睛發痛不可忍者，可用四物湯加漢防己龍
膽草送下神芎丸五七十丸，利三五行則愈。

凡人病痰發者，其證不一，蓋有五焉，一曰風痰，二曰熱痰，三曰濕痰，四曰酒痰
，五曰沫痰，諸痰在於膈上，使頭目不能清利，涕唾稠粘，或欬唾喘滿，或時發潮
熱，可用獨聖散吐之，次服加減飲子，或疏風丸，間而服之，內經曰：所謂流濕潤
燥之義也。

凡人但冒風邪，溫病前三日在表，未入於裏，其候頭項強痛，身熱惡風寒，有汗無
汗，腰痛不得俛仰，可用益元散五錢通聖五錢相合服之，名曰雙解散，用水一大碗
生薑十餘片連鬚蔥白五七莖豆豉一撮，煎至三五沸，去滓，先服大半，良久以釵子
探咽喉中，吐出痰涎，不可嗽口，次又服少半，投之如未汗出，更用蔥醋酸辣湯再
投之，衣被蓋覆汗出則愈矣，氣交變大論云：歲火太過，炎暑流行，火氣太劇，肺
金受邪，上應熒惑，大而明現其病熱鬱，可用辛涼之劑，萬舉萬全，夫擾攘之世，
藥宜辛涼以解火，治世人民安靜，如用升麻葛根湯敗毒散辛溫之劑，亦無加害，亦
可加蔥白鹽豉，上而越之，表而解之，內經曰：因其輕而揚之，揚者，發揚也，吐
汗之後，宜大將息旬日後，不可犯之，犯之，其病復作也。

凡傷寒疫癘，一法若無藥之處，可用酸虀汁一大碗，煎三五沸，去菜葉，飲訖，候
少時，用釵子咽喉中探吐，如此三次，再煎蔥醋湯投之，衣被蓋覆汗出而瘥，內經
曰：酸苦涌泄為陰，傷寒三日，頭痛身熱，病在上，宜涌之，涌後以淡粥養之。

又一法用鳳凰臺散，於鼻內，連嚏二三十次，藥時坐于煖室中，嚏罷，以漿粥
投之，衣被蓋之汗出而愈，嚏法同吐法用之。

一法導引，若無藥處用之，令人盤兩足而坐，以兩手交十指攀頭後風池風府二穴，
此風之門也，向前仰首，數至於地，如此連折點地一百二十數，急以酸醋白湯投之
，汗出即解。

凡男子婦人小兒，手足麻痹，肌肉不仁者，風寒濕三氣相雜至合為痹，先用黃芩芍
藥湯吐之，吐訖，次用通解丸通經而瀉之，瀉訖，更用辛甘之劑汗之，汗瀉之後，
可用當歸清涼飲子兼烏荊丸除濕丹和，血行經之藥則愈矣。

凡人病痰證發者，比前論更多，有三證顯證共成五也，一曰風痰，二曰熱痰，三曰
濕痰，四曰酒痰，五曰食痰，諸痰在口，上焦毒薰於頭者，諸陽之會，首也，故令
病人頭重目澀，涕唾稠粘，或咳嗽喘滿，時發寒熱，可用赤小豆湯吐之，吐後，各
隨其證而治之，可服消風去熱導濕化痰者，可服通聖加半夏導氣之劑，豈不妙哉？
如新暴風痰者，形寒飲冷，熱痰者，火盛制金，濕痰者，停飲不散，可服加減連翹
飲子除濕丹無憂散，亦有酒痰者，解毒三聖丸主之，五者食痰，可用漢防己丸丹砂
選而用之，若仿法服之，決有神效。

  ==中標題==  論火熱二門。

凡傷寒中風，溫疫時氣，冒暑，感四時不正之氣，若邪毒之氣人或感之，始于巨陽
受之，二日陽明受之，三日少陽受之，前三日在於表陽也，後三日在於裏陰也，內
經熱論通謂之傷寒熱病者，言一身之熱氣也，傷寒者，外感于寒邪也，夫傷寒之寒
熱者，惡寒為表熱裏和，故惡寒脈浮大也，發熱為裏熱表和，故發熱脈滑實也，可
以吐法而解之，用拔雪湯主之，生薑蔥白豆豉同煎葶藶苦酒湯，上而越之，若病人
脈沉實者，或不大便，喘滿譫語，不必拘日數，急攻于裏，可用通解丸，胃中渴燥
者，大承氣湯下之，慎不可用銀粉巴豆粉霜杏仁芫花熱性之藥，用之必致危殆，仲
景云：調理傷寒者，皆在汗下之理，當明表裏，無不愈矣，差之毫釐，失之千里，
深可慎之，汗下之後，切宜慎口，可服淡粥而養之，不然其病復作，又論：傷寒七
八日，潮熱腹滿，發黃有斑者，何臟使然？內經云：手太陰肺經，足太陰脾經，足
陽明胃經，手少陰心經，此四經受病也，仲景云：兩寸口脈俱浮滑，胸中有痰，攻
上者，可用瓜蒂散吐之，吐後隨證調治處藥，發黃之證，皆因陽明中風，太陽中濕
，瘀血與宿穀相搏，令人發黃，煎梔子茵陳蒿湯調加減五苓散服之後，利小便，快
者如皂角色汁，此為效矣，發斑者，心經受熱，故有此證，詳斑輕重，用藥之理，
輕者斑紅，可用越桃飲子，重者斑紫，毒氣胃中盛也，大青四物湯玄參升麻湯主之
，漸熱腹滿者，謂邪熱在胃中也，可以蕩滌邪熱流濕潤燥，宜急治之，雜病寸口脈
沉實者，亦在胸中，有啟玄子注云：上盈不愈者，吐而奪之，此病乃瘳矣，斑黑者
，危而難治也，黃病血病，問其小便利與不利也，更又有頭痛數日不止者，此乃六
陽受病也，手之三陽從手走至於頭，足之三陽從下走至於上，蓋六陽之聚會也，久
痛不愈者，令人喪目，以胸膈亦有宿痰故也，先以羌活散涌之，以川芎石膏散白虎
湯選而服之則愈矣。又一法治頭痛不愈者，可煎連鬚蔥白豆豉湯，多服之後吐為效
，吐後可服川芎薄荷湯辛涼之劑，清上之藥疏風丸散之類，仲景云：傷寒頭痛，脈
寸口急而頭痛是也。

凡男子有病，面黃身熱，肌瘦，寒熱往來如瘧狀，更加涎嗽不止，或喘滿面目浮腫
者，或身體俱熱，或有自汗，內經云：病名傷寒夾勞之證也，治之柰何？病在上者
，其高者，因而越之，可用防己散吐之，吐後初用通解丸一服，次服人參黃耆散當
歸飲子加減小柴胡湯擇而用之，內經謂：男女之證皆同類用其治法也，依此調治，
無不取效矣。

凡人病心胸痞悶，不欲飲食，身體壯熱，口燥舌乾，大小便不利，有一工治之說：
下元虛冷，便投煖藥十數服，其病不愈，又一醫所謂，與前亦同，又投煖藥五七日
，其證轉加困弱，請余治之，診脈而說曰：審問日數，飲食大小便何？似小便赤色
，大便黑色，便言傷寒瘀血之證，初用大黃芍藥湯二劑，次服犀角地黃湯二服後，
用通經丸一服，換過大便黃色以為效驗，此藥服十餘服，方可病瘥矣。

凡男子婦人所顯證候，皮膚發熱，肌肉消瘦，四肢倦怠，兼有頭痛，頰赤心忪，唇
乾舌燥，日晡潮熱，夜有盜汗，涕唾稠粘，胸膈不利，或時喘嗽，五心煩熱，睡臥
不安，飲食減少，多思水漿，經脈不通，病名曰何病？奇病論曰：女子不月，血滯
之病也，男子腎虛，精不足也，凡治此證，降心火，益腎水，此之謂也，可先用通
解丸瀉二三行，次服當歸飲子，又用加減五苓散木香三稜丸人參黃耆散犀角散之類
，詳其虛實選而用之，若咯膿咯血，大小便血，但亡血者，不可宣吐，勿服酸辛熱
物薑附之類藥，不可不戒慎也，若犯諸亡血之證者，不可發汗，不可溫補脾胃之藥
，若服之，雖進飲食，不生肌肉，此病轉加危篤，乃成虛勞之病也。

凡醫人，不明發表攻裏，亂投湯劑，有誤性命，更大忌夏月，燔灸中脘臍下關元氣
海背俞三里等，燔灸千百壯者，全無一效，使病者反受其殃，豈不痛哉？虛勞之疾
，私嗜肉食麵辛酸之物，不可食之，但可食者，謹按神農食療而與之，菠稜葵菜冰
水清涼之物，不可禁也，且圖寒涼滑利腸胃，使氣血並無壅礙燥澀，經曰：穀入于
胃，脈道乃行，水入於經，其血乃成，若不忌慎，致令病人胃口閉澀，則形體漸瘦
，此乃死之由也，諸勞皆倣此，但諸人咯膿血衄血，大小便血者，可服三黃丸黃連
解毒丸涼膈散加桔梗當歸大黃芍藥犀角地黃湯大作劑料，時時呷之，內經曰：所謂
邪熱傷於肝心之病，依此調治，萬舉萬全矣。

凡人年四十以上，日久多言，以致虛損，面色黧黑，飲食無味，心胸痞悶，四肢倦
怠，肌體餘熱，大小便不利，治之奈何？內經曰：不可熱補之，夫男子腎虛，水不
足也，凡補虛之劑，多用烏附天雄之類，豈知腎惡燥也，女子陰虛，血不足也，凡
補虛多以陽劑，是以知陽勝而陰虧也，不可用性熱之藥補之，空心可服加減八物丸
當歸飲子減桂五苓散，煩渴加益元，名曰：淡滲散，更服通解丸顯仁丸亦可，服之
大有神效。

凡人有臟毒下血，何謂也？生氣通天論曰：邪熱傷肝，因而大飽，筋脈橫解，腸辟
為痔，故膿血者，血隨熱行，參差人于腸胃之間，乃成瀉血也，若身體壯熱則為難
治，身涼者可治也，可先調中消血，蕩除積血，瀉之三二行，瀉後服芍藥柏皮丸黃
連解毒湯五苓散益元散，各停新汲水，調下五七錢，甚者，取地黃汁半盞服之則愈
矣。

凡下利膿血，腹痛不止者，何也？諸痛痒皆屬於心火也，可用通解丸加減瀉之，量
其虛實用之，次用消濕散加生薑大棗芍藥服之，瀉訖，又用新水調五苓散服之。

又一法煎燈心湯調下益元散五七錢，此病大忌油膩腥葷熱物。

  ==中標題==  濕熱門。

凡吐嘔而瀉，病名曰何也？內經熱論云：此乃轉筋霍亂之證也，何氣使然？此乃邪
氣在于中焦，使陰陽二氣不能升降，其證心痛而吐，吐則先腹痛而瀉，心腹俱痛，
則吐瀉並作，使致揮霍之間，自然撩亂，此證喜寒涼之物，可用冰水調五苓益元則
愈矣，大忌熱物。轉筋之病，治之奈何？經曰：勞者溫之，溫存之意也。

又一法生薑湯益元散白朮散禹攻散加冰浸冷，細細呷之，渴未止者，頻頻飲之，如
無冰，新汲水亦得用之，大忌白粥米湯桂附種種之燥藥，不可服之，服之必死，如
無藥處，可服地漿，地漿者，掘地作坑，注新水于其中，攪渾，旋又取澄清者，飲
三五盞立愈。

凡大人小兒，暴注水瀉不止，內經曰：此名暴速注瀉，久而不愈者為涌泄注下，此
乃火運太過之病也，火注暴速故也，急宜用新汲水，調下甘露飲子五苓散天水散，
或用井花水煎此藥，放冷服之，病即瘥矣，不可用御米殼乾薑豆豉聖散子之類，縱
然瀉止，腸胃氣滯不通，變為腹脹，此法宜分陰陽，利水道，乃為治法之妙也。

上古天真論云：一陰一陽之謂道，故男女有陰陽之質不同，則天癸精血之形亦異，
陰靜而海滿血溢，陽動而應合精泄，二者通和，故能有子，易繫辭曰：男女搆精，
萬物化生，人稟天地而成形也。

  ==中標題==  風門。

凡風中，失音悶亂，口眼喎斜，內經曰：風之為病，善行而數變，感則害人，有倉
卒之變，故百病皆生於風也，可用三聖散鼻內灌之，吐出涎，口自開也，如不省人
事，牙關緊閉，粥藥不能下者，用此藥，如無此證，可三聖散吐之，次服通聖涼膈
人參半夏丸桂苓甘露散等，切忌雞豬魚兔酒醋蕎麵動風之物引痰之食，吐痰之法，
在方論中。

凡頭風胘運，手足麻痹，胃脘發痛，心腹滿悶，按如水聲，可用獨聖散吐之，吐訖
，可用清上辛涼之藥，仲景曰：此寒痰結在胸中而致然也。

凡癇病至于呆證者，用三聖散吐之，於煖室中，勿令透風，可以汗下吐三法俱行，
次服通聖散百餘日則愈矣。

凡雷頭懶子，俗呼之謬名也，此疾胸中有寒痰，由多沐之所致也，可以茶調散，吐
訖三二升，次用神芎丸，下訖三五行，然後服愈風餅子則愈矣，此雷頭者，是頭上
有赤腫結核，或如酸棗狀，可用鍼出血則愈。

凡赤目，經年不愈，是謂頭風，所注更加頭痛，可用獨聖散吐之，次服洗心散八正
散之類，赤目腫作，是足厥陰肝經有熱，用利小便瀉肝經除風熱之寒藥則愈矣。

凡風衝泣下，俗呼為冷淚者，謬也，內經曰：太陽不能禁固，因風衝于外，火焚于
內，風熱相搏，由此淚下，內經曰：熱則五液皆出，熱甚則淚出，治之以貝母一枚
，白膩者佳，胡椒七枚，不犯銅鐵，研細點之，臨臥，治法曰：風宜辛散，寒宜甘
散，氣遇寒則凝，血得熱則散。

凡諸痰在於膈上，使頭目不能清利，涕唾稠粘，或欬嗽喘滿，時發潮熱，可用獨聖
散吐之，次服搜風丸之類，內經曰：所謂流濕潤燥之義也。

凡冒風，時氣溫病，傷寒三日，以裏頭痛身熱惡寒，可用通聖散益元散各五七錢，
水一大碗，入生薑十餘片，連鬚蔥白十餘莖，豆豉一撮同煎三五沸，去滓，先服多
半，良久以釵子探於咽中，吐了，不得嗽口，次用少半投之，更用酸辛蔥醋湯投之
，衣被蓋覆汗出則解。

夫擾攘之世，常與內經歲火太過同法，歲火太過，炎暑流行，火氣大劇，金肺受邪
，上應熒惑，大而明顯，若用辛涼之劑解之，萬舉萬全，人民安靜則便同水化，可
用升麻湯葛根湯敗毒散辛溫之劑解之，雖有潮熱，亦無加害，亦可加豆豉蔥白，上
涌而表汗自出，內經曰：因其輕而揚之，揚者，發揚也，吐汗所以發寒熱之邪也，
吐汗之後，必大將息旬日，之後其邪不復作也。

凡大人小兒，風濕寒三氣合而為痹，及手足麻痹不仁，內經曰：榮虛衛實，皮膚不
仁，痹而不知痒痛，可用蔚金散吐之，次服導水丸輕寒之藥泄之，泄訖，次以辛溫
之劑發散，汗出後，常服當歸芍藥烏附行經和血之藥則愈矣。

凡風蛀牙疼，久不愈者，用鍼籤巴豆一枚，以燈燎之，煙盡存性，於牙根盤上燻之
則愈。

凡泄瀉，米穀不化，日夜無度，腹中雷鳴，下利完穀，可用導水丸禹功散泄之，或
病人，老弱氣虛，可用無憂散泄之，再觀病勢強弱，候一切可服胃風湯以治其風，
如不愈者，更服桂枝麻黃湯汗之則愈，內經曰：夫風之中，為腸風飧泄，啟玄子云
：風入胃中，上薰於胃，故食不化而下泄，又云：暮食不化為飧泄，又經云：春傷
於風，夏為飧泄，故風宜出汗，腸中鳴者，風以動之，動而有聲，慎不可用罌粟豆
蔻乾薑太燥之藥，病濕者燥之，去其濕則愈，病甚者攻之，不動反能為害，經曰：
其減則漸，其加則甚，可用五苓散去豬苓加人參散服之。

凡富貴膏梁之家，病瘧或間日或頻日發，或熱多寒少，或寒多熱少，宜大柴胡湯下
過三五行，次服白虎湯，或玉露散桂苓甘露散之類，如不愈者，是積熱太甚，以神
芎三花神祐丸調胃承氣湯等作大劑料下之，下後以長流水煎五苓散服之，或服小柴
胡亦可，或先以常山散吐之，後服涼膈白虎之類必愈矣，大忌發熱之物豬雞魚兔五
辛之物，犯之則再發也。

凡田野貧寒之家，瘧病為飲，食麤糲衣服，寒薄勞力動作，不與膏梁同法，臨發日
可用野夫多效方中溫脾散治之，如不愈，服辰砂丹治之，必愈矣，如喫罷此藥，以
長流水煎白虎湯服之，不服食熱物，為瘧疾是傷暑伏熱故也，內經曰：夏傷於暑，
秋必病瘧。

凡男子婦人骨蒸熱發，皮膚枯乾，痰唾稠粘，四肢疼痛，面赤唇焦，盜汗煩燥，睡
臥不安，或時喘嗽，飲食無味，困弱無力，虛汗黃瘦等證，內經曰：男子因精不足
，女子因血不流而得此證，可以茶調散輕涌訖，次以導水丸禹功散輕瀉三五行後，
服柴胡飲子桂苓甘露散犀角散之類，大搜風丸白朮丸調中湯木香檳榔丸人參散，量
虛實選而用之，或咯血便血諸亡血者，並不宜吐，不可不知，慎勿服峻熱薑附之藥
，若服之，飲食難進，肌肉消減，轉加危篤，五勞之病，今人不明發表攻裏，遂誤
至此。大忌暑月於手腕足踝上著灸，以其手足者，諸陽之表，起于五指之外，內經
曰：諸陽發四肢，此穴皆是淺薄之處，灸瘡最難痊也，及胸穴中脘臍下背俞三里等
穴，或有灸數百壯者，加以燔鍼略無寸效，病人反受苦楚，可不思之，勞疾多饞，
所思之物，但可食者，宜照食療本草而與菠菜葵羹冰水涼物，慎不可禁，且因水穀
入胃，脈道乃行也，若遇禁則胃口閉而形體漸瘦，而脈大乃死之候也，諸勞皆傚此
。

凡病人虛勞，多日無力，別無熱證者，宜補之，可用無比山藥丸則愈矣。

凡痔漏腫痛，內經曰：因而大飽，筋脈橫解，腸癖為痔而不愈，變為漏痔與漏，其
治同法，至真要大論云：太陽之勝凝凜，且至非時，水冰痔瘧取法，注云：水氣太
勝，陽火不行，此言陽火畏水，鬱而為痔，又少陰之復，疿疹瘡瘍，癰疽痤痔，注
云：火氣內蒸，金氣外拒，陽熱內鬱，故為疿疹瘡瘍，疹甚亦為瘡也，熱少則外生
疿疹，熱多則內結癰痤，小腸有熱則中外為痔，其熱復之變，皆病於身後及外側也
，又靈樞云：太陽經虛則為痔瘧癲疾，蓋水虛則火所乘故也，可先用導水丸禹攻散
，瀉訖，次服枳殼丸木香檳榔丸，更以葵羹菠菜通利腸胃，大忌房室雞魚酒醋辛熱
之物。

凡富貴之人，痰嗽多，是厚味所致，內經云：所謂味厚則發熱，可服通聖散加半夏
以止嗽，更服人參半夏丸以化痰墜涎，止嗽定喘，貧乏之人多感風冷寒濕，內經曰
：秋傷於濕，冬生欬嗽，可服寧神散寧肺散加白朮之類，若欬極面赤，煩冤半晌者
，此火化乘肺也，宜詳辨之。

凡大人小兒病沙石淋及五種淋澀癃閉并臍腹痛，益元散主之，以長流水調下，蓋因
熱在膀胱，燥其津液，故俗謂冷淋者，天下之通弊也，五苓散減桂加益元散，名曰
淡滲散。

凡兩目暴赤痛者，腫不止，睛脹努肉結成翳膜，速宜用稈草，左右鼻竅內彈之，出
血立愈，病甚人，囟上百會穴，攢竹眉間皆可出血則愈矣。口噙水，緊扣衣領，不
可便噴水，候血盡便吐了水，蓋暴赤腫痛，腫乃龍火之疾，養成之熱也，難經曰：
目得血而能視，不得已而用之，血化淚痛而所出，經曰：本病相傳先以治其氣，急
則治其標，緩則治其本。

又一法，兩目赤腫，發痛不止，用長流水煎鹽湯吐之，次服神芎丸四物湯之類，經
曰：暴病暴死，皆屬於火也，又曰：治病有緩急，急則治其標，緩則治其本，標者
，赤腫也，本者，火熱也，鹽湯鹹寒所以制火，兩目赤腫，痛不能開者，以青金散
鼻內之嚏之，真氣上涌，邪氣自出矣。

凡大人小兒口瘡唇緊，用酸漿水洗去白痂，臨臥貼赴筵散，如不愈，貼鉛白霜散必
愈矣。

凡婦人男子，喉閉腫痛不能言者，刺兩手大拇指爪甲如韭葉，少商井穴也，以鍼
淺刺去血立愈，以溫清湯口中含漱，是以熱導熱之法也。

凡頭腫痛瘰及胸臆，胠之間或有瘡痂腫核不消及膿水不止，可用滄鹽一二兩炒
過，以長流水一大碗煎之，放溫，作三五次頓服，訖良久，於咽喉中以釵股探引吐
之，去冷痰三二升，次服和血通經之藥，內經曰：鹹味涌泄為陰，銅人記，少陽起
於目銳眥，行耳後下肋，過期門，瘰結核馬刀挾癭，足少陽膽經，多氣少血之
病也。

凡癭袋脹悶，養生論云：兩山挾水，其人多癭疾，土厚水深，其人多癭，地勢使然
也，此可服人參化癭丹自消，癭藥多用海藻海帶，味屬鹹寒。

凡背瘡初發，便可用藏用丸玉燭散大作劑料，下臟腑一二十行，次用針於腫焮處
，循紅暈周匝內密刺三層，出血盡，以溫軟帛拭去血，甚者，百會委中皆出，後用
陽起散傅之，不可便服十味內托散，其中犯官桂，更用酒煎，男子以背為陽，更以
熱投熱，無乃太熱乎？

凡便癰者，謬名也，乃男子血疝也，難素所不載，然而是厥陰肝之經絡，是血流行
之道路也，衝脈任脈督脈亦屬肝經之旁絡也，難經曰：男子七疝，血疝者，乃七疝
之一也，治以導水丸桃仁承氣湯或抵當湯投之，同瘀血法，聚而不散，可以大作劑
料大瀉一二十行，次以玉燭散和血通經之類是也，世人多用大黃牡蠣，間有不愈者
，是不知和血通經之道也。

凡下疳久不愈者，俗呼曰臊疳，可以導水丸禹功散先瀉肝經，訖，以木香散傅之，
日上三兩度，後服淡粥一二日止。

凡一切惡瘡久不愈者，以木香檳榔散貼之則愈矣。

凡男子婦人欬逆，俗呼曰吃忒，乃陰陽不和之故，火欲上行，為寒所抑，寒不勝火
，故作凝滯之聲，傷寒亦有此證，並宜既濟散治之。



  ==中標題==  寒濕門。

凡男子婦人病水濕，瀉注不止，因服豆蔻烏梅薑附酸熱之劑，經曰：陽氣耗減於內
，陰精損削於外，三焦閉溢，水道不行，水滿皮膚，身體痞腫，面黃腹大，小便赤
色，兩足按之陷而不起，內經曰：諸濕腫滿皆屬脾土，可用獨聖散吐之，如時月涼
寒，宜於燠室不透風處，用火一盆藉火力出汗，次以導水禹功，量病人虛實，瀉十
餘行，濕去腫減則愈矣，是汗下吐三法俱行，二法行畢，臟腑空虛，先宜以淡漿粥
養腸胃三兩日，次服五苓益元同煎，或燈心湯調下亦可，如大勢未盡，更服神功散
，可以流濕潤燥，分陰陽利水道，既平之後，宜大將息，慎忌油鹽酒果房室等事三
年，則不復作矣。

凡上喘中滿，酸心腹脹，時時作聲，痞氣上下不能暢宣，叔和云：氣壅三焦不得昌
是也，可用獨聖散吐之，次用導水禹功散輕瀉三四行，使上下無礙氣血宣通並無壅
滯後，服平胃散五苓散益元甘露散分陰陽利水道之藥則愈矣。

經曰：寒瘍流水俗呼為凍瘡，因冬月行于冰雪中而得此證，或經年不愈者，用坡野
中淨土曬乾，以大蒜研如泥土，捏作餅子如大觀錢厚薄，量瘡口大小貼之，以火艾
加于餅上灸之，不計壯數，以泥乾為度，去乾餅子，再換濕餅灸，不問多少，直至
瘡痂覺痛癢是流，水煎五苓散大人參半夏丸。

凡老人病久，大便澀滯不通者，可服神功丸麻仁丸，時時服葵羹菠菜自然通利也。

凡三焦者，內經所謂肺消渴等，可取生藕汁服則愈。

  ==中標題==  婦人門。

凡婦人赤白帶下，或出白物如脂，可服導水丸禹功散或單用無憂散，量虛實加減，
泄訖，服桂苓散五苓散葶藶木香散，同治濕法，或用獨聖散上涌亦是，室女白帶下
，可用茶調散吐之，吐訖，可服導水丸禹功散瀉之，次服葶藶木香散四物湯白朮散
之類，則愈矣，治白帶者，同瀉濕法則是也，婦人有濁污水不止，亦同此法也。

凡婦人腰胯痛，兩腳麻木，惡寒喜煖，內經曰：風寒濕合而為痹，先用服除濕丹七
八十丸，量虛實以意加減，次以禹功散投之，瀉十餘行清冷積水，青黃涎沬為驗後
，用長流水煎生薑棗同五苓散服之，風濕散而氣血自和也。

凡婦人乳癰發痛者，亦生于心也，俗呼吹乳是也，吹者，風也，風熱結于丸房之間
，血脈凝注，久而不散，潰腐為膿，宜用益元散生薑湯調下，冷服或新汲水，時時
呷之，勿輟晝夜，可三五十次自解矣，或煎解毒湯頓服之。

凡婦人年二三十，無病無子，經血如常，或經血不調者，乃陰不升而陽不降，此上
下不得交通，有所滯礙，不能為用故也，可用獨聖散通訖寒痰二三升後，用導水丸
禹攻散泄三五行或十餘行，單用無憂散泄十餘行，見症寒熱虛實用之，次服蔥白粥
三五日，胃氣宣通，腸中得實，可服玉燭散，更助白朮散茯苓之類，降火益水，既
濟之道，當不數月而有孕，內經曰：婦人有癃痔遺溺嗌乾諸證，雖服妙藥針灸亦不
能孕，蓋衝脈督脈任脈有此病不能孕，故也。

凡婦人月事沉滯數月不行，肌肉漸減，內經曰：小腸熱已滿，移熱於大腸，則伏瘕
為沉，沉者，月事沉滯不行，故云：伏瘕急宜桃仁承氣湯加當歸大作劑料煎服，不
過三服立愈，後用四物湯補之，更宜服宣明中檳榔丸。

凡婦人血崩，或及年四十已上，或悲哀太甚，明然，內經曰：悲哀太甚則心系急，
心系急則肺舉而上焦不通，熱氣在中，故經云：血崩下心系者，血山也，如久不愈
，則面黃肌熱瘦弱，慎不可以熱治之，蓋血得熱而散，故禁之，宜以當歸散等藥治
之。

凡婦人年五十以上，經脈暴下，婦人經血終于七七之數，數外暴下者，此乃內經所
謂：火主暴速，亦因暴喜暴怒憂愁驚恐致然，慎勿作冷病治之，如下峻熱藥治之必
死，止宜黃連解毒湯以清上，更用蓮殼棕毛灰以滲其下，然後用四物湯玄胡索散涼
血和經之藥以調理之。

凡婦人月事不來，室女亦同，內經曰：謂月事不來，皆是胞脈閉也，胞脈者，屬心
而絡于胞中，令氣上通於肺，心下不通，故月事不來也，可用茶調散吐之，次用玉
燭散芎藭湯三和湯桂苓白朮散之類，降心火，益腎水，開胃進食，分陰陽，利水道
之藥皆是也，慎勿服峻熱有毒之藥，若服之，變成肺痿，骨蒸潮熱，欬嗽咯膿，嘔
血喘滿，大小不便，寢汗不止，漸至形瘦脈大，雖遇良醫，亦成不救，嗚呼人之死
者，豈命使之然也。

凡懷孕婦人病瘧，可煎白虎湯小柴胡柴胡飲子等藥，如大便結硬，可用大柴胡湯下
微利過，不可大吐瀉，恐傷其孕也，經曰：夏傷於暑，秋必痎瘧。

凡雙身婦人傷寒，時氣溫疫，頭痛身熱，可用升麻散一兩，水半碗大作劑料，去滓
，分作二服，先一服吐了，後一服勿吐，次以長流水加生薑棗煎五苓散熱服之，汗
盡，其痛立止。

凡婦人雙身，大小便不利，可用八正散大作劑料去滑石加葵菜子煎服，經曰：膀胱
不利為癃，癃者，小便閉而不通也，如八正散加木香取效，更捷經曰：膀胱氣化則
能出焉，然後服五苓散，三五服則愈矣。

凡婦人身重，九月而瘖啞不言者，是胞之絡脈不曰續也，故不能言，經曰：無治也
，然有是言，不若煎玉燭散二兩，水半碗同煎至七分，去滓，入蜜，放溫時時呷之
，令大下降，肺金自清，故聲復出也，肺主聲音也。

凡婦人難產者，皆因燥澀緊歛，故產戶不得開通，宜先於降誕之月，自月之日，用
長流水調益元散，日三服，產必易，產後亦無一切虛熱氣血不和之疾，如未入月，
則不宜服之，以滑石滑胎故也。

凡婦人大崩後，或臍腹腰痛，乃敗血惡物之致然也，醫者便作虛冷，以燥熱藥治之
，誤已久矣，難經曰：諸痛為實，實者，熱也，可用導水丸禹功散，瀉三五行，然
後以玉燭散和血調經降火益水之藥治之，獨不可便服黑神散燥熱之藥，當同半產治
之。

凡婦人產後心風者，不可便作風治之，宜調胃承氣湯二兩加當歸半兩，細剉，用水
三四盞同煎，去滓，分作二服，大下三五行則愈矣，如未愈，以三聖散吐之，蓋風
狂便屬陽。

凡婦人產後一二日，漸熱口乾，可用新汲水調玉燭散，或水調甘露散亦妙，勿作虛
寒治之。

凡婦人半產，俗呼曰小產，或三四或五六箇月，皆為半產，以男女成形故也，或因
憂恐暴怒悲哀太甚，或因勞力撲打損傷及觴冒暑熱，慎勿用黑神散，以其犯熱藥，
恐轉生他疾，止宜用玉燭散和經湯之類。

凡婦人天生無乳者，不治，或因啼泣暴怒鬱結氣血閉塞以致乳脈不通，用精豬肉清
湯調和美味，於食後調益元散五七錢，連服三五服，更用木梳梳乳房週迴，則乳汁
自下也。

又一法，豬蹄調下益元散，連服之；又一法，針肩井二穴，長驗。

  ==中標題==  小兒風門。

凡小兒三五歲或七八歲至十餘歲，發驚涎潮搐搦如拽鋸，不省人事，目瞪喘急，將
欲死者，內經曰：此者得之在母胎胞之所受悸惕驚駭恐懼之氣，故令小兒輕者為驚
風天吊，重者為癇病風搐，胎中積熱者為臍風，已上諸風證，可用吐涎散吐之，吐
訖，宜珠犀龍麝清涼墜痰之藥，其食乳子母皆宜服之，安魂定魄之藥定志丸之類是
也，故婦人懷孕之月，大忌悲憂驚怖，縱得子必有前疾，小兒風熱涎嗽者，可以通
聖加半夏同煎，溫服。

凡小兒疳澀眼數日不開，皆風熱所致，可服涼膈散瀉肝經風熱鬱甚，鬱結散自開也
。

凡小兒通身浮腫，是風水腫也，小便不通者，宜利小便則愈，內經曰：三焦閉塞，
水道不利，水滿皮膚，身體痞腫，是水乘土，故用長流水加燈心煎五苓散，時時呷
之，更於不透風處浴之，汗出則腫消，一汗減半，再汗減七八分，三汗消盡，內外
俱行也。

  ==中標題==  小兒火門。

凡小兒瘡皰癮疹，麩瘡丹熛等疾，如遇火運勝時，熒惑亂行之者，不可便用升麻散
解，用升麻湯，味辛性溫，內經曰：積溫而成熱，是重火，故止可以辛涼之劑解之
，如遇平時，可以辛溫，蓋平時無事，便同水化，然而更宜審察病機，甚者亦不可
以辛溫，但發散之後便以涼膈散加當歸及白虎湯玉露散煎服之，更甚者，解毒湯調
胃散下之，古人云：斑疹瘡皰，首尾俱不可下，皆誤矣，豈不聞揚湯止沸，不如抽
薪，內經曰：五寅五申之歲，多發此病者，蓋明相火之所為也，又曰：少陽客氣勝
，丹疹外發，又曰：諸痛痒瘡瘍皆屬心火王太關，又謂：百端之起，皆自心生，豈
可便用辛溫發散乎？致熱勢增劇，漸成臟毒下血，咬牙發搐，大熱明矣，如白虎加
人參涼膈散加當歸桔梗，勿問秋冬，但見瘡疹用之神良。

凡小兒瘡皰癮疹，麩瘡丹熛，班毒之後，臟毒下血，內經曰：少陽客氣勝則丹熛瘡
疹於外也，蓋餘熱不解，故臟毒下血，治以黃連解毒湯白虎湯涼膈散，臨證選而用
之，所謂白虎，舊說秋冬勿用，皆誤也，但有此證便用之，蓋其證屬相火故也，大
人亦同。

凡小兒丹瘤，浮腫毒赤，走引遍身者，乃邪熱之毒者，可用磁片刮出紫血，其病立
愈，如不愈者，後用涼膈散加大黃芒硝，利三五行為妙，次用拔毒散掃三五度，必
愈矣，經曰：丹熛赤瘤，火之色也，相火主之。

凡小兒有赤瘤暴腫，可先用牛黃通膈丸瀉之，後用陽起石散傅之，則腫毒自消，如
不消，可用針砭刺血出而愈矣。

凡小兒甜瘡，久不愈者，俗呼為香瘡是也，多在面部兩耳前，一法令母口中嚼白米
成膏，子臥塗之，不過三上則愈矣，小兒并母皆忌雞豬魚兔酒醋動風發熱之物，如
治甜指亦同此法。

凡小兒面上瘡謂眉煉瘡，耳上謂之轍耳，足上瘡謂靴癬，此三者，一究其本，皆謬
名也，經曰：諸痛瘡瘍皆屬心火，乃血熱劇而致然也，或謂內經曰：大概不可使熱
，以為皆然，此不明造化之道也，慎勿妄信，可用針刺之出血，一刺不愈，當復
刺之，再刺不愈，則三次必愈矣，內經曰：血實者，決之，眉煉不可用藥傅之，以
其瘡多痒，痒則爬矣，藥入眼則自必損矣。

凡小兒牙疳齒齲者，是斷腐爛也，下牙屬手陽明大腸之經，燥金為主，上牙屬足陽
明胃經，濕土上下，是腸胃二經也，或積熱於內，或因服銀粉巴豆大毒之藥，入于
腸胃，乳食不能勝其毒，毒氣循經而至于齒齗牙縫嫩薄之分，反內害也，可以射香
玉線子治之，乳母臨臥常服黃連解毒湯，一服牙疳病則愈矣。

凡小兒身熱吐瀉，腹滿不進飲食，可急與牛黃通膈丸，下過四五行則自愈矣，蓋乳
食便屬水，甚則成濕，以治濕法治之，用燥熱之藥，非也。

凡小兒水泄不止，可用五苓散與益元散各停，用新水調下三二錢，頻服不拘時候，
若暴速注下，甚者屬火，涼膈通聖等散治之，用者勿輕，非深於造化者，未易此語
。

凡小兒大人小便不通，內經謂：三焦約，約者，不行也，可用長流水煎八正散，時
時嚾之，大小便利則止，若不因熱藥所攻而致此者易治，或因多服熱藥而燥劇至此
者，非惟難治，不幸夭耳，亦可用蜜水調益元散送通膈丸。

凡小兒久瀉不止，至八九月間，變為秋深冷痢泄瀉者，清白時時撮痛，乳癖不化，
可用養脾丸如黍米大，每服二三十九，米飲送下，日進三服則愈，益黃散亦可用之
。凡治小兒之法，不可用極寒極熱之藥及峻補峻瀉之劑，或誤用巴豆杏仁硫黃膩粉
之藥，若用此藥反生他病，小兒易虛易實，腸胃嫩弱，不勝其毒，若治之，用此陰
陽利水道，最為急用桂苓甘露散之類。

儒門事親卷十一卷終。

  ==大標題==  儒門事親卷十二  金  考城張從政著

  ==中標題==  吐劑。

三聖散：

防風（三兩去蘆），瓜蒂（三兩搏淨碾破，以蒂卷定連紙剉細，去紙，用麤羅子羅
過另放，末將滓炒微黃，次入末一處同炒黃用），藜蘆（去苗及心，加減用之，或
一兩或半兩或一分）。

右各為麤末，每服約半兩，以虀汁三茶盞，先用二盞煎三五沸，去虀汁，次入一盞
煎至三沸，卻將原二盞同一處熬二沸，去滓，澄清放溫，徐徐服之，不必盡劑，以
吐為度。

瓜蒂散：

瓜蒂（七十五箇），赤小豆（七十五箇），人參（半兩去蘆），甘草（半兩或二錢
五分）。

右為細末，每服一錢或半錢或二錢，量虛實加減用之，空心虀汁調下服之。

稀涎散：

豬牙皂角（不蛀者去支弦，秤一兩炙用之），綠礬，藜蘆（半兩）。

右為細末，每服半錢或一二錢，斡開牙關，漿水調下灌之。

蔚金散：

蔚金，滑石，川芎（各半兩）。

右為細末，每服一二錢，量虛實加減，以虀汁調下，空心服之。

茶調散（亦一名，二仙散）。

瓜蒂，不以多少，好茶中停。

右為細末，每服二錢，虀汁調下，空心用之。

獨聖散：

瓜蒂，不以多少。

右為細末，每服一錢或二錢，虀汁調下服之，痛加全蝎，頭痛加蔚金。

碧雲散：

治小兒驚風有涎。

膽礬（半兩），銅青（一分），粉霜（一錢），輕粉（一分）。

右研為細末，每服一字，薄荷湯調下用之，如中風，用漿水調服。

常山散：

常山（二兩），甘草（二兩半）。

右為細末，水煎空心服之。

青黛散：

豬牙皂角（二箇），玄胡索（一箇），青黛（少許）。

右為細末，鼻內灌之，其涎自出。

  ==中標題==  汗劑。

防風通聖散：

防風，川芎，當歸，芍藥，大黃，薄荷，麻黃（去根不去節），連翹，芒硝（各半
兩），石膏，黃芩，桔梗（各二兩），滑石（三錢），甘草（二兩），荊芥，白朮
，山梔子（各一兩）。

右為麤末，每服五七錢，水一大盞生薑三片，煎至七分，去滓，熱服，如涎嗽加半
夏五錢生薑製過。

雙解散：

通聖散與益元散相合，中停水一鍾，生薑豆豉蔥白同煎。

浮萍散：

治癩風。

浮萍（一兩），荊芥，川芎，甘草，麻黃（去根各一兩），或加當歸芍藥。

右為麤末，每服一兩，水二盞煎至七分，去滓，溫服，汗出則愈。

升麻湯：

升麻（去土），葛根，芍藥，甘草（炒各一兩）。

右為麤末，每服三錢，水一盞半煎至七分，去滓，溫服，不拘時候。

麻黃湯：

麻黃（一兩去根），官桂（七錢），甘草（三錢干炙），杏仁（二十三箇，去皮尖
，麩炒黃色用）。

右為麤末，每服三錢，水一鍾煎至七分，去滓，溫服，汗出自解。

桂枝湯：

桂枝（一兩），茯苓（半兩），芍藥（一兩），甘草（七錢）。

右為麤末，每服三錢，水一盞生薑棗，一同煎，溫服。

  ==中標題==  下劑。

導水丸：

大黃（二兩），黃芩（二兩），滑石（四兩），黑牽牛（四兩另取頭末）。

加甘遂一兩，去濕熱腰痛泄水濕腫滿久病則加。

白芥子一兩，去遍身走注疼痛。

朴硝一兩，退熱散腫毒，止痛久毒宜加。

郁李仁一兩，散結滯，通關節，潤腸胃，行滯氣，通血脈。

加樟柳根一兩，去腰腿沉重。

右為細末，滴水丸梧桐子大，每服五十丸，或加至百丸，臨臥溫水下。

禹功散：

黑牽牛頭末（四兩），茴香（一兩炒），或加木香（一兩）。

右為細末，以生薑自然汁調一二錢，臨臥服。

通經散：

陳皮（去白），當歸（各一兩），甘遂（以麵包不令透水煮百餘沸取出用，冷水浸
過去麵焙乾）。

右為細末，每服三錢，溫湯調下，臨臥服。

神祐丸：

甘遂（依前製用），大戟（焙浸煮醋乾用），芫花（醋浸煮各半兩），黑牽牛（一
兩），大黃（乙兩）。

右為細末，滴水丸小豆大，每服五七十丸，臨臥溫水下。

琥珀丸：

右如前神祐丸加琥珀一兩是也。

益胃散：

甘遂（依前製過用）。

右為細末，每服三錢，以豶豬腰子細批破，以鹽椒等物淹透爛切，摻藥在內，以荷
葉裹燒熟，溫淡酒調服。

大承氣湯：

大黃（半兩），厚朴（乙兩），枳實（乙枚麩炒），芒硝（兩半）。

右為麤末，每服三五錢，水一盞煎至七分，去滓，服以意加減。

小承氣湯：

大黃，厚朴（各一兩），枳實（乙枚）。

右為麤末，同前煎服。

調胃承氣湯：

大黃，甘草（炙），朴硝（各半兩）。

右為粗末，每服五七錢，水一盞煎三五沸，去滓，溫服食後。

桃仁承氣湯：

桃仁（乙十二箇，去尖皮），官桂，甘草，芒硝（各半兩）。

右剉如麻豆大，每服三五錢，水一大盞煎至七分，去滓，溫服。

玉井散：

瓜蔞根（二兩），甘遂（乙兩製用）。

右為細末，以麝香湯調下三錢，臨臥服。

水煮桃紅丸：

黑牽牛頭末（半兩），瓜蒂末（三錢），雄黃（乙錢水飛過用之），乾胭脂（少許
）。

右以黃水調麵為丸，以水煮之，浮熟取出，冷水拔過，麝香湯調下。

無憂散：

黃耆，木通，桑白皮，陳皮（各一兩），胡椒，白朮，木香（各半兩），牽牛頭末
（四兩）。

右為細末，每服三五錢，以生薑自然汁調下，食後。

泄水丸：（又方，藏用丸：一料加芒硝半兩，商陸半兩為末，水丸依前服之）

大戟，芫花，甘遂，海帶，海藻，郁李仁，續隨子（各半兩），樟柳根（乙兩）。

右為細末，水煮棗肉為丸如小豆大，每服五七十丸，水下。

牛黃通膈丸：

黑牽牛，大黃，木通（各半兩另取）。

右為細末，水丸如黍粒大，量兒大小，三五十或百丸水下。

四生丸：（一名潤腸丸）。

黑牽牛，大黃，朴硝，皂角（去皮弦各等分蜜炙）。

右為細末，水丸如梧桐子大，每服七八十丸，食後溫水下。

內托散：

大黃，牡蠣（各半兩），甘草（三錢），瓜蔞（二箇）。

右為末，水一大盞煎三五沸，去滓，露冷服。

藏用丸：

大黃，黃芩（各二兩），滑石，黑牽牛（各四兩）。

右為末，水丸桐子大，每服五七十丸，食後溫水下。

神芎丸：

藏用丸一料，內加黃連薄荷川芎各半兩，水丸桐子大，水下。

進食丸：

牽牛（乙兩），巴豆（三箇去油心膜）。

右為末，水丸，每服二三十丸，食後隨所傷物送下。

牛黃白朮丸：

治腰腳濕。

黑牽牛末，大黃（各二兩），白朮（乙兩）。

右為末，滴水丸桐子大，每服三十丸，食前生薑湯下，要利加至百丸。

玉燭散：

以四物湯承氣湯朴硝各等分，水煎，去滓，食前服之。

三和湯：

以四物湯涼膈散當歸各中停，水煎服。

丁香化癖散：

治小兒脾。

白丁香，蜜陀僧，舶上硫黃（各一錢），碙砂（半錢），輕粉（少許）。

右研細末，每兒一歲服半錢，男病女乳調，女病男乳調，後用通膈泄。

抵當湯：

水蛭（十箇），虫（十箇去翅足熬），大黃（乙兩），桃仁（七枚去皮尖槌）。

右剉如麻豆，作一服，水二盞煎至七分，去滓，溫服。

抵當丸：

虫（五箇），桃仁（六枚），大黃（三分），水蛭（五箇）。

右為細末，只作一丸，水一大盞煮一丸至七分，頓服之。

十棗湯：

紫芫花（醋浸煮），大戟，甘遂（製各等分）。

右為末，每服半錢，水一盞，棗十枚同煎，取半盞服之。

除濕丹：

檳榔，甘遂，威靈仙，赤芍藥，澤瀉，葶藶（各二兩），乳香（另研），沒藥（另
研各一兩），黑牽牛末（半兩），大戟（三兩炒），陳皮（四兩去白）。

右為細末，麵糊和丸如桐子大，每服三五十丸，水送下。

利膈丸：

牽牛（四兩生），槐角子（乙兩炒），木香（乙兩），青皮（乙兩），皂角（去皮
酥炙），半夏（洗各二兩）。

右為細末，生薑麵糊為丸，桐子大，每服四五十丸，水送下。

三一承氣湯：

大黃，芒硝，厚朴（去皮），枳實（各五兩），甘草（乙兩）。

右剉如麻豆大，每服半兩，水一大盞生薑三片煎至六分，入硝去滓，熱服。

大陷胸湯：

大黃（乙兩半），芒硝（乙兩八錢半），甘遂末（一字）。

右為末，水一盞煮大黃至八分，去滓，入硝一沸，下甘遂末，溫服。

小陷胸湯：

半夏（湯洗乙錢五分），黃連（乙分），瓜蔞實（一枚用四分之一）。

右剉麻豆大，水二盞先煮瓜蔞至一盞半，下諸藥取八分，去滓，溫服，未利，再服
。

握宣丸：

檳榔，肉桂，乾薑，附子，甘遂，良薑，韭子，巴豆（各等分），入硫黃（乙錢）
。

右為細末，軟米和丸桐子大，早辰先椒湯洗手，放溫揩乾，用生油少許泥手心，男
左女右，磨令熱，握一丸宣一二行。

  ==中標題==  風門。

防風通聖散：（方在汗門中附）。

防風天麻散：

防風，天麻，川芎，羌活，白芷，草烏頭，荊芥，當歸（焙製），甘草，滑石，白
附子（各半兩）。

右為細末，熱酒化，蜜少許調藥半錢加至一錢，少時覺藥行微麻為度，如作丸煉蜜
和彈子大，熱酒化，下一丸或半丸。

防風湯：

防風，麻黃，獨活，秦艽（去蘆），黃芩，石膏，當歸，白朮（各半兩）。

右為粗末，入半夏片子，令攪勻，每服四錢，水二中盞入生薑七片，煎至一盞，去
滓，取清汁六分，入麝香少許，帶熱食後服。

祛風丸：

川烏（炮去皮臍），草烏（炮），天南星，半夏（薑製），蒸豆粉，甘草，川芎，
僵蠶，藿香，苓苓香，地龍（去土），蝎梢（炒各一兩），川薑（半兩）。

右為細末，藥末一兩，用蒸豆粉一兩，以白麵二兩，滴水和丸如桐子大，陰乾細嚼
，茶清下三五丸至五七丸，食後，初服三丸以漸加之。

排風湯：

當歸（去蘆），杏仁（去皮尖麩炒），防風（去蘆），白蘚皮，白朮，芍藥，官桂
（去粗皮），川芎，甘草（炒），獨活，麻黃（去節），茯苓（去皮各三兩）。

右為粗末，每用三錢，水一盞半入生薑四片，同煎至八分，去滓，溫服，不拘時候
。

小續命湯：

麻黃（去節），人參（去蘆），黃芩，芍藥，川芎，甘草（炙），杏仁（湯泡去皮
尖炒），防己，官桂（去皮），防風（去蘆各一兩），附子（半兩去皮臍）。

右除附子杏仁外，合搗為粗末，後入二味攪勻，每服三錢，水一盞半生薑五片煎至
一盞，去滓，少熱服，食後。

消風散：

川芎，羌活（去蘆），人參（去蘆），白茯苓（去皮），陳皮（去白），白僵蠶（
炒），蟬殼（炒），厚朴（去粗皮薑製各乙兩）。

右為細末，每服二錢，茶清調下。

川芎散：

川芎，荊芥，甘菊，薄荷，蟬殼，蔓菁子（各二兩），甘草（乙兩炙）。

右為細末，茶酒任下三二錢，食後服。

搜風丸：（一名人參半夏丸）。

人參，茯苓，南星（各半兩），半夏，乾生薑，白礬（生），凝水石（各一兩），
蛤粉（二兩），薄荷，藿香（各半兩）。

右為細末，與藏用丸末各中停，水丸如豌豆大，每服三十丸，生薑湯送下。

當歸川芎散：

當歸，川芎（各半兩），甘草（二兩），黃芩（四兩），薄荷（乙兩），縮砂仁（
一分）。

右為細末，溫水調下一二錢。

愈風餅子：

川烏（半兩炮烈），川芎，甘菊，白芷，防風，細辛，天麻，羌活，荊芥，薄荷，
甘草（炙各一兩）。

右為細末，水浸蒸餅為劑，捏作餅子，每服三五餅子，細嚼，茶酒送下，不計時候
。

疏風丸：

通聖散一料加天麻羌活獨活細辛甘菊首烏各半兩。

右為細末，煉蜜和丸彈子大，硃砂為衣，每服一丸，細嚼，茶酒下。

通頂散：

石膏，川芎，瓜蒂（各等分），藜蘆（少許）。

右為細末，鼻內之。

胃風湯：

人參（去蘆），茯苓（去皮），川芎，官桂，當歸，芍藥，白朮。

右各等分為末，每服三錢，水一盞，入陳粟米煎，空心服之。

香芎散：

香附子（炒），芎藭，石膏（水飛），白芷，甘草，薄荷（各兩），川烏（半兩炒
去皮臍）。

右為細末，每服二錢，溫酒茶清調下，無時。

鐵彈丸：

地龍（去土），防風，白膠香，沒藥，木鱉（去皮），草烏頭（水浸炮），白芷，
五靈脂，當歸（各一兩），細墨（三錢），麝香（另研），乳香（另研），升麻（
各二錢）。

右為末，糯粥丸彈子大，每服一丸，生薑酒下。

  ==中標題==  暑門（瘧附）。

白虎湯：

知母（乙兩半去皮），甘草（乙兩），糯米（乙合），石膏（四兩亂紋者另為末）
。

右剉如麻豆大，粳米拌勻，另水一盞煎至六分，去滓，溫服，無時，日三四服，或
眩嘔者加半夏半兩薑汁製過用之。

桂苓甘露散：

官桂，人參，藿香（各半兩），茯苓，白朮，甘草，葛根，澤瀉，石膏，寒水石（
各一兩），滑石（二兩），木香（一分）。

右為細末，每服三錢，白湯點下，新水或生薑湯亦用，可也。

化痰玉壺丸：

南星，半夏（並生用），天麻（各半兩），白麵（三兩）。

右為細末，滴水丸如桐子大，每服三十丸，用水一大盞先煎令沸，下藥煮，候浮，
即熱漉出，放溫，別用生薑湯下，不拘時服。

益元散：

滑石（六兩），甘草（乙兩）。

右為細末，每服三錢，蜜調新水送下。

玉露散：

治暑。

寒水石，滑石，石膏，瓜蔞根（各四兩），甘草（一兩）。

右為細末，每服五錢，新水調下。

玉膏散：

石膏（一兩），人參（去蘆），甘草（炙各半兩）。

右為細末，新水蜜水調三錢，生薑湯亦可。

辰砂丹：

治瘧。

信（乙錢），雄黑豆（六十箇或二兩重）。

右為細末，硃砂為衣，端午日合，不令雞犬婦人見，每服一丸，無根水下。

溫脾丸：

信（乙錢），甘草（二錢），紫河車（三錢），豆粉（四兩）。

右為末，滴水丸，每服半錢，作十丸，臨臥無根水下。

溫脾散：

紫河車，綠豆（各一兩），甘草（半兩），砒（乙錢另研）。

右為細末，後入砒研勻，每服半錢，新水盞調下，如是隔日發直，待臨睡服藥，如
頻日發，只夜深服，忌葷酒魚兔等。

  ==中標題==  濕門（嗽附）。

五苓散：

官桂，澤瀉，豬苓（去黑皮），茯苓（去皮），白朮（各半兩）。

右為細末，每服二錢，熱湯或新水調下。

葶藶木香散：

苦葶藶，茯苓（去皮），豬苓（去皮各一分），木香（半錢），澤瀉，木通，甘草
（各半兩），官桂（一分），滑石（三錢）。

右為細末，每服三錢，生薑湯調下，食後服。

白朮木香散：

白朮，豬苓，澤瀉，赤茯苓（各半兩），木香，檳榔（各三錢），陳皮（一兩去白
），官桂（一錢），滑石（三兩）。

右為細末，每服五錢，水一盞生薑三片同煎至六分，溫服食後。

大橘皮湯：

橘皮（一兩半），木香（一分），滑石（六兩），檳榔（三錢），茯苓（一兩），
豬苓（去黑皮），澤瀉，白朮，官桂（各半兩），甘草（二錢）。

右為末，每服五錢，水一盞生薑五片煎至六分，去滓，溫服食後。

神助散：

苦葶藶（二兩炒），黑牽牛（三兩半微炒取頭末用之），澤瀉（二兩），豬苓（二
兩去皮），椒目（半兩）。

右為細末，每服蔥白三莖漿水一盞煎至半盞，入酒半盞調藥三錢，絕早面東服之。

桂苓白朮丸：

官桂，茯苓，半夏（各一兩），黃柏（二兩），白朮，乾生薑（一分），橘皮（去
白），澤瀉，黃連（各半兩）。

右為末，麵糊為丸如小豆大，每服三五十丸，薑湯食後服之。

桂苓白朮散：

官桂，茯苓，白朮（各半兩），滑石（二兩），甘草，澤瀉，石膏，寒水石（各一
兩）。

右為細末，熱湯調三錢，新水生薑湯亦可，食後服。

白朮調中湯：

白朮，茯苓，橘皮（去白），澤瀉（各半兩），甘草（一兩），乾薑（炒），官桂
，縮砂仁，藿香（各一分），右

為末，白湯化，蜜少許調下二錢，無時，煉蜜每兩作十丸，名曰白朮調中丸。

寍神散：

治嗽。

御米殼（二兩蜜炙），人參，苦葶藶（各一兩）。

右為末，入烏梅同煎三五沸，去滓，稍熱服食後。

寍肺散：

御米（蜜炙去穰），甘草，乾薑，當歸，白礬，陳皮（各一兩）。

右為末，煎虀汁調三錢。

人參補肺散：

人參，麻黃（去節），白朮，防己，防風（各等分），桑皮（倍加）。

右剉咀，以漿水一碗煎至半，去滓，溫服，每用半兩，各秤過。

白朮湯：

白朮，甘草，當歸，陳皮，桔梗，枳殼（各等分）。

右為粗末，水煎去滓，溫服三五錢。

薏苡仁湯：

桔梗（乙兩），甘草（二兩），薏苡仁（三兩）。

右剉如麻豆大，每服五錢，水煎入糯米為引，米軟為度，食後服之。

益黃散：

治小兒痢。

陳皮（乙兩），青皮，柯子肉，甘草（各半兩），丁香（二錢）。

右為細末，每服二錢，水煎食前服之。

香連丸：

木香，柯子肉（麵炒），黃連（炒各半兩），龍骨（二錢）。

右為細末，飯丸如黍米大，每服二十丸，米飲湯下。

  ==中標題==  火門。

涼膈散：

大黃（乙兩），連翹（四兩），甘草，黃芩，薄荷，朴硝，山梔（各一兩）。

右粗末，每服三五錢，水一盞入蜜竹葉煎三五沸，去滓，溫服，無時。

黃連解毒湯：

黃連，黃柏，黃芩，大梔子（各等分）。

右剉如麻豆大，每服五錢，水二盞煎至八分，去滓，溫服之。

瀉心湯：

大黃，甘草（炙），當歸，芍藥，麻黃，荊芥（各一兩半），白朮（二錢半）。

右為細末，每服二錢，水一盞生薑薄荷少許同煎至七分，去滓，溫服。

八正散：

大黃，瞿麥，木通，萹蓄，車前子，甘草，山梔子（各一兩），滑石（二兩），加
木香一兩尤佳。

右為粗末，每服三五錢，水一盞入燈心煎至七分，去滓，溫服。

調胃散：

治傷寒吐逆，四肢厥冷。

水銀，舶上硫黃（各半兩）。

右二味，先研硫黃極細，次入水銀同研至深黑，每服一錢，病重者二錢，溫米飲調
服，不拘時。

三黃丸：

大黃，黃芩，黃柏（各等分）。

右為末水丸，每服三十丸，水下。

又方去黃芩用黃連。

芍藥柏皮丸：

芍藥（白者），黃柏（去皮各一兩），當歸，黃連（各半兩）。

右為末，水丸桐子大，每服三十丸，水下食前。

大金花丸：

黃連，黃柏，黃芩，大黃（各等分）。

右為末，水丸，新水下三十丸，加梔子減大黃，名梔子金花丸。

清涼飲子：

大黃（蒸），赤芍藥，當歸，甘草（炒各等分）。

右為末，每服一二錢，水一盞煎至七分，去滓，溫服食後，以意加減。

黃連清心湯：

涼膈散加黃連半兩是也。

犀角散：

黃連，大黃，芍藥，犀角，甘草（各等分）。

右為粗末，每服五錢，水一盞煎至七分，去滓，無時溫服之。

黃連木通丸：

治心經畜熱，夏至則甚。

黃連（二兩），木通（半兩）。

右為末生薑汁打麵糊和丸，每服三十丸，食後燈心湯下，日三服。

  ==中標題==  燥門。

神功丸：

大黃（麵裹蒸），柯子皮，麻子仁（另搗），人參（去蘆各一兩）。

右為細末，入麻子仁搗，研勻煉蜜丸如桐子大，每服二十丸，溫水下或酒米飲下，
食後臨臥，如大便不通加服。

脾約丸：

麻仁（一兩二錢半），枳實（麩炒），厚朴（去粗皮），芍藥（各二兩），大黃（
四兩蒸），杏仁（去皮尖炒黃乙兩二錢）。

右為細末，煉蜜為丸桐子大，每服二十丸，臨臥溫水送下。

麻仁丸：

郁李仁（去皮另搗），火麻子仁（另搗二兩），木香（五錢半），大黃（二兩半生
半熟），檳榔（半兩），乾山藥，防風（去蘆），枳殼（炒去穰七錢半），羌活（
五錢半）。

右為細末，入另搗者三味攪勻，煉蜜丸如桐子大，每服二十丸至三十丸，溫水下，
食後牽牛滑石。

潤體丸：

郁李仁，大黃，桂心，黑牽牛，當歸，黃柏（並生用各半兩），輕粉（少許）。

右為細末，滴水丸如桐子大，每服二十丸至四十丸，溫水或生薑湯下。

  ==中標題==  寒門。

薑附湯：

乾薑（三兩另為粗末），附子（乙兩生用去皮臍細切）。

右二味攪勻，每服三錢，水一盞半煎至一盞，去滓，溫服食前。

四逆湯：

甘草（三兩），乾薑（半兩），附子（半兩生用去皮臍切作片子）。

右為粗末，每服三五錢，水一盞半煎至一盞，去滓，溫服無時。

二薑湯：

良薑，乾薑（炮各三兩）。

右為細末，酒煮糊為丸桐子大，每服三十丸，空心米飲湯下。

朮附湯：

黑附子（重乙兩），白朮（乙兩半），甘草（七錢半炙）。

右為細末，每服三五錢，水一盞半生薑五片棗二枚劈破同煎至一盞，去滓，溫服食
後。

大巳寒丸：

附子（炮去皮臍），川烏頭（炮去皮臍作豆大再炒黃），乾薑（炮製），良薑（炒
），官桂（去粗皮），吳茱萸（各一兩）。

右為細末，醋糊為丸桐子大，每服五七十丸，米飲下食前。

理中丸：

人參（去蘆），白朮，乾薑，甘草（灸），附子（炮去皮臍各一兩）。

右為細末，煉蜜為丸，每兩作十丸彈子大，每服一丸，以水一盞化破，煎至七分，
稍熱空心服之。

平胃散：

厚朴（薑製），陳皮（各三兩），蒼朮（五兩泔浸），甘草（三兩炒）。

右為末，每服二錢，水一盞生薑三片棗二枚煎至七分，去滓，食前溫服。

養脾丸：

乾薑（炮），縮砂（各二兩），茯苓（去皮），人參（去蘆），麥柏（炒各一兩）
，白朮（半兩），甘草（炒乙兩半）。

右為細末，煉蜜為丸，每兩作八丸，每服一丸，細嚼生薑湯下。

  ==中標題==  兼治於內者。

大柴胡湯：

柴胡（四兩），黃芩，赤芍藥（各一兩半），半夏（一兩二錢半），枳實（二錢半
），大黃（乙兩）。

右為粗末，入半夏片子，每服三錢，水一盞半入生薑五片棗一枚煎至一中盞，瀘去
滓，溫服食後。

小柴胡湯：

柴胡（四兩去蘆），黃芩，人參，半夏（湯洗七次切片），甘草（各一兩半）。

右為粗末，每服三錢，水一盞半生薑五片棗一枚劈破，同煎至七分，去滓，溫服，
不拘時候。

柴胡飲子：

柴胡，人參，黃芩，甘草，大黃，當歸，芍藥（各半兩）。

右為粗末，每服三錢，水一盞生薑三片煎至七分，去滓，溫服。

防風當歸飲子：

柴胡，人參，黃芩，防風，甘草，芍藥，大黃，當歸，滑石（各一兩）。

右為粗末，每服三五錢，生薑三片水一盞煎至七分，去滓，溫服，不拘時候。

白朮湯：

治孕婦痢嘔吐血。

白朮，黃芩，當歸（各等分）。

右為末，每服二三錢，水煎食前服。

  ==中標題==  兼治於外者。

桂苓湯，麻黃湯，升麻湯，已上三方在前汗法中附。

五積散：

蒼朮（二兩四錢），桔梗（乙兩四錢），枳殼（麩炒），陳皮（各六錢），白芷，
川芎，當歸，甘草（炙），官桂（去粗皮），半夏（湯浸），茯苓（各三錢），麻
黃（乙錢去節），厚朴，乾薑（各四錢）。

右除官桂枳殼別為末外，以慢火炒令黃色為末，與官桂等攪勻，每服三錢，水一盞
半入生薑五片蔥白三寸鹽豉七粒同煎至七分，去滓，溫服，無時。

青衿散：

治咽喉。

益元散加薄荷青黛生蜜丸如彈子大，噙化。

  ==中標題==  獨治於內者。

陷胸湯：

大黃（二兩半），芒硝（乙兩八錢半），甘遂（乙字另為末）。

右以水三盞，先煮大黃至一盞，去滓，下芒硝令沸，次下甘遂末，放溫服之。

大黃丸：

大黃，黑牽牛，枳殼，木通（各一兩）。

右為末，滴水為丸如桐子大，每服三十丸，食後，以生薑湯送下。

備急丸：

巴豆（去皮油），大黃，乾薑（炮各一兩）。

右為細末，煉蜜為丸桐子大，每服三丸，溫水下，不拘時服之。

枳殼丸：

商枳殼（乙兩麩炒），牽牛頭末（四兩）。

右為細末，水丸如桐子大，每服三十丸，食前溫酒或生薑湯下。

蓮殼散：

治血崩。

樗皮（燒灰），蓮殼（燒灰存性二味各半兩），香附子（三兩炒）。

右為末，米飲調下三四錢，食前服。

木香檳榔丸：

木香，檳榔，青皮，陳皮，廣茂（炮各一兩），大黃，黃連（各三兩），香附子（
炒），牽牛（各四兩）。

右為細末，水丸如小豆大，每服三十丸，食後生薑湯送下。

導飲丸：

青皮，陳皮，京三稜（炮），廣茂（炮），黃連，枳殼（麩炒各一兩），大黃，黃
柏（各三兩），香附子（炒），黑牽牛（各四兩）。

右為細末，桐子大，用水丸，每服三五十丸，食後生薑湯下。

五香連翹散：

丁香，青木香，沉香，熏陸香，麝香，木通，連翹，桑寄生，獨活，升麻，大黃（
各等分）。

右為粗末，以竹瀝煎五七錢，未利加大黃，去滓，稍熱以利為度。

四物湯：

川芎，當歸，熟地黃，芍藥（各等分）。

右為粗末，每服三四錢，水一盞煎三五沸，去滓，溫空心服。

加龍膽草防己，名一醉散。治目暴發，加蒲黃治娠婦漏血。

當歸散：

治血崩。

當歸（乙兩），龍骨（二兩炒赤），香附子（三錢炒），棕毛灰（五錢）。

右為末，米飲調三四錢，空心服。

又一方，當歸白芍藥香附炒各等分為末，米飲湯調下，食前服。

又當歸散：

行經。

當歸，杜蒺藜（各等分）。

右為末，米飲湯調服，食前。

葛根散：

解酒毒。

甘草，乾葛花，葛根，縮砂仁，貫眾（各等分）。

右為粗末，水煎三五錢，去滓服之。

定志丸：

柏子仁，人參，茯苓，遠志（去心），茯神，酸棗仁。

右為末，酒糊丸小豆大，每服五七十丸，生薑湯下。

檳榔丸：

檳榔（乙錢半），陳皮（乙兩），木香（二錢半），牽牛（半兩）。

右為末，醋糊丸桐子大，每服三十丸，生薑湯下。

小檳榔丸：

枳殼，陳皮，牽牛（各等分）。

右為細末，水丸，食後生薑湯下三四十丸。

瞿麥散：

治酒積。

甘遂（半兩製），瞿麥，葛根，麥葉（各一兩），右為末，每服二錢，酒調服。

治氣積方：

香附子為末，生薑湯調下三二錢。

  ==中標題==  獨治於外者。

青金散：

芒硝（半錢），青黛（半錢），乳香，沒藥（各少許）。

右為細末，鼻內之。

拔毒散：

寒水石，不拘多少，燒令赤。

右研為末，以新水調雞翎，掃痛處。

水澄膏：

雄黃（水飛三錢），黃連（半兩），蔚金（二錢），黃柏（半兩），大黃（半兩）
，黃丹（半兩水飛）。

右為細末，量所腫處，用藥多少，新汲水半盞，炒藥在內須臾，藥沉慢，去其澄者
，水盡，然後用槐柳枝攪藥數百餘轉，如麵糊相似，勻以小紙花子攤藥塗腫處，更
以雞翎撩涼水不住掃之。

魚膽丸：

龍膽草，青鹽，腦子（各半兩），麝香（二錢），黃連（乙兩去鬚），碙砂，南硼
砂，鯉魚膽（各二兩）。

右除龍膽草鯉魚膽外，同為細末，先將龍膽草同微研破，以河水三升浸春秋二宿，
夏一宿，冬三宿，將浸者細揉極爛，用絹袋濾去滓，於石器內，慢火熬成膏子，點
於水內不散，用指頭捏開，有絲乃膏子成，然後入魚膽拌勻，將膏和上藥件末作劑
丸如粟，徐徐點，可視之。

金絲膏：

黃丹，代赭石，玄精石（各半兩），白丁香（一錢），爐甘石（乙兩燒），腦子（
半錢），黃連，蕤仁（去皮油各三錢），南硼砂（一錢）。

右除硼砂腦子外，同為細末，以河水一升，白砂蜜三兩，同熬三五沸，然後入藥末
，再熬至半茶盞以上，用綿子瀘過去滓，次入硼砂腦末攪勻，定磁器內放，徐徐點
眼，大有神效。

生肌散：

黃連（三錢），蜜陀僧（半兩），乾胭脂（二錢），雄黃（乙錢），綠豆粉（二錢
），輕粉（乙錢）。

右為細末，以溫漿水洗過，用無垢軟帛搵淨藥，貼之大有效矣。

赴筵散：

五倍子，蜜陀僧（各等分）。

右為細末，先入漿水漱過，乾貼。

麝香玉線子：

豆粉（半兩），信（乙錢），枯白礬（乙錢半）。

右同研入麝香半錢，再研為細末，滴水和於手背上撚作線，如用時，先以漿水嗽了
口，用毛翎洗縫中淨，臨臥乾貼，或為線子住於縫中。

化癭丹：

治贅。

海帶，海藻，海蛤，昆布（已上焙），澤瀉（炒），連翹（各等分），豬靨，羊靨
（各十枚）。

右為細末，蜜丸如雞頭大，臨臥噙化一二丸。

通氣丸：（同上所治）。

海藻，海帶，昆布，木通，甘草（各一兩），柯子，薄荷（各半兩），杏仁（少許
煮浸去皮尖用之）。

右為細末，煉蜜和丸，每夜噙化一丸，忌油膩物。

又方：

海藻，海帶，昆布，澤瀉，木通，豬靨，羊靨（各五枚），海蛤，連翹。

右為細末，研靨為丸如雞頭大，每服一丸，臨臥噙化下效。

消毒散：

治喉腫。

當歸，荊芥，甘草（各等分）。

右為末，水煎三五錢，去滓，熱嗽之。

煮肝散：

治雀目。

青蛤粉，夜明砂，穀精草（各等分）。

右為細末，每服五七錢，豬肝內煮熟細嚼，茶清下。

枯瘤方：

碙砂，粉霜，雄黃（各二錢），輕粉，沒藥，乳香（各一錢），土黃（三錢），麝
香（少許）。

右為細末，以津調塗瘤頂，外邊歇一韭葉，先花紙貼之，上以小黃膏貼之。

小黃膏：

黃柏，黃芩，大黃（各等分）。

右為細末，以水調為糊，比前藥大一遭，三日一易，至八九上不取直，候可取。

剪刀藥：

石灰（一斤陳年者），龍骨（四兩），刺薊（一小束）。

右為末，杵作泥為餅子或為散，貼端午日合。

木香檳榔散：

木香，檳榔，黃連，乳香，輕粉，密陀僧（各等分）。

右為細末，乾摻之，先以口噙漿水洗之。

又方：加黃柏，麝香。

陽起石散：

陽起石（燒）。

右研末，新水調，塗腫處。

鈆白霜散：

鈆白霜，乾胭脂，寒水石（各等分），腦子，輕粉（各少許）。

右為末摻之。

雄黃散：

雄黃，乳香，沒藥，麝香（少許）。

右為末，量瘡大小乾貼。

化班湯：

紫草，升麻，甘草（炙各半兩）。

右剉麻豆大，水一盞，糯米二十粒煎至一盞，去滓，溫服。

  ==中標題==  調治。

無比山藥丸：

乾山藥（二兩），肉蓯蓉（四兩剉酒浸焙），五味子（六兩揀淨），菟絲子（三兩
酒浸），杜仲（三兩去粗皮炒），牛膝（乙兩酒浸），澤瀉（乙兩），熟地黃（乾
乙兩），山茱萸（乙兩），茯苓（去皮乙兩），巴戟（乙兩去心），赤石脂（乙兩
）。

右為細末，煉蜜和丸桐子大，每服二三十丸，食前溫酒下，米飲亦可。

當歸丸：

當歸，香附子（炒），杜蒺藜，芍藥（各等分）。

右為末，酒糊為丸如小豆大，每服三五十丸，米飲送下。

香薷湯：

香薷（五錢去土），厚朴（五錢薑製），白萹豆（二錢半生炒）。

右為末，每服三錢，水一盞入酒煎，去滓，溫服。

石葦散：

石葦（去毛），木通（各二兩），王不留行，當歸，甘草（各一兩），滑石，白朮
，瞿麥，葵子，芍藥（各三兩）。

右為細末，每服二錢，煎小麥湯調下。

妙功丸：

京三稜（乙兩炮），川烏（四錢生去皮），大黃（乙兩）。

已上同為細末，好醋半升熬膏。

不破積水丸。

神，麥柏（各一兩），乾薑（二錢炒裂用），牽牛（三兩揀淨），巴豆（兩箇去
皮油心），半夏（半兩），茴香（乙兩炒香），官桂（三兩）。

右為細末，用膏丸小豆大，生薑湯下十丸十五丸，溫涼水亦可，以意加減，以利為
度。

人參散：

石膏，甘草（各一兩），滑石（四兩），寒水石（二兩），人參（半兩）。

右為細末，每服二錢，溫水調下，食後。

茴香丸：

茴香（八兩炒），川楝子（炒），川烏（炮去皮），威靈仙（洗去土），防風（去
蘆），陳皮（各三兩），烏藥（五兩），地龍（乙兩去土微炒），赤小豆（八兩）
。

右為末，酒糊為丸，每服三五丸，茶酒下。

七宣丸：

大黃（濕紙裹煨），枳實（麵炒），木香，柴胡（去蘆），柯子皮（各五兩），桃
仁（六兩炒去皮尖），甘草（四兩炒）。

右為末，煉蜜和丸如桐子大，每服三十丸，酒下。

人參調中湯：

沉香（二兩），木香，白豆蔻（乙兩用仁），甘草（乙分），腦子（乙錢），射香
（半錢），人參（半兩）。

右為細末，每服半錢，用沸湯點服，或入生薑鹽少許，食後服。

烏金散：

當歸（乙兩），自然銅（金色者煆為末醋熬一兩），烏金石（鈇炭是也三兩），大
黃（乙兩童子小便浸用）。

右為末，每服二錢，紅花酒半盞童子小便半盞同調下，食前，日二服。

沉香降氣湯：

沉香，木香，縮砂仁，白豆蔻（仁），青皮（去白），陳皮（去白），廣茂（煨）
，枳實（麩炒各一兩），蘿白子（另末乙兩），黑牽牛（末二兩），大黃（二兩炒
）。

右為末，生薑汁浸蒸餅為丸如桐子，每服三十丸，橘皮湯下。

枳朮丸：

治氣不下降，胸膈滿悶。

枳實（麩炒），白朮（各半兩）。

右為細末，燒飯為丸如桐子大，每服五十丸，諸飲送下。

儒門事親卷十二終。

  ==大標題==  儒門事親卷十三  金  考城張從政著

  ==中標題==  劉河間先生三消論（因在前，此書未傳於世，恐為沉沒，故刊而行
之）。

易言：天地自太虛至黃泉有六位，內經言人之身，自頭至足亦有六位，今余又言人
胸腹之間，自肺至腎又有六位，人與天地造化，五行同一爐鑄，知彼則知此矣，故
立天之氣曰金與火，立地之氣曰土與水，立人之氣曰風與火，故金與火合則熱而清
，水土合則濕而寒，風火合則溫而炎，人胸腹之間亦猶是也。肺最在上為金，主燥
清，心次為君火，主熱，肝又次之為風木，主溫，膽又次之為相火，主極熱，脾又
次之為濕土，主涼，腎又次之黃泉為寒水，主寒，故心肺象天，脾腎象地，肝膽象
人，不知此者，不可與論人之病矣，夫土為萬物之本，水為萬物之元，水土合德以
陰，居陰同處乎？下以立地為氣，萬物根於地，是故水土濕寒，若燥熱陽實，則地
之氣不立，萬物之根索澤而枝葉枯矣，五常政大論曰：根於中者，命曰神機，是為
動物根本在於中也，根本者，脾胃腎也，食入胃則脾為布化氣味，榮養五藏百骸，
故酸入肝而養筋膜，苦入心而養血脈，甘入脾而養肌肉，辛入肺而養皮毛，鹹入腎
而養骨髓，五氣亦然，故清養肺，熱養心，溫養肝，濕養脾，寒養腎也，凡此五味
五氣太過則病，不及亦病，惟平則常安矣，故六節藏象論曰：五味入口，藏於腸胃
，味有所藏，以養五氣，氣和而生津液，相成神乃自生，是其理也，又太陰陽明論
云：脾病而四肢不用者，何也？岐伯曰：四肢皆稟氣於胃，而不得至經，必因於脾
胃乃稟也，今脾病不能為胃行其津液，不得稟水穀氣，脾日以衰，脈道不利，筋骨
肌肉皆無氣以生，故不用焉，帝曰：脾不主時，何也？岐伯曰：脾者，土也，治中
央常以四時長四臟，各十八日寄治，不得獨主於時也，脾藏者，常著胃土之精也，
土者，生萬物而治天地，故上下至頭足不得獨主於時也，帝曰：脾與胃以膜相連爾
，而能行其津液，何也？岐伯曰：足太陰者，三陰也，其脈貫胃屬脾絡嗌，故太陰
為之行氣於三陰，足陽明者，表也，五臟六腑之海也，亦為之行氣於三陽，臟腑各
因其經而受氣以益陽明，故為胃行其津液，四肢不得稟水穀，氣日以衰，陰道不利
，筋骨肌肉皆無氣以生，故不用焉，不用者，謂不能為之運用也，由是觀之，則五
臟六腑四肢百骸皆稟受於脾胃，行其津液相與濡潤滋養矣。

後之醫者，欲以燥熱之劑，以養脾胃滋土之氣，不亦外乎？況消渴之病者，本濕寒
之陰氣極衰，燥熱之陽氣太甚，更服燥熱之藥，則脾胃之氣竭矣，叔世不分五運六
氣之虛實，而一概言熱為實，而虛為寒，彼但知心火陽熱一氣之虛實而非臟腑六氣
之虛實也，蓋肺本清，虛則溫，心本熱，虛則寒，肝本溫，虛則清，脾本濕，虛則
燥，腎本寒，虛則熱，假若胃冷為虛者，乃胃中陰水寒氣實甚而陽火熱氣衰虛也，
非胃土濕氣之本衰，故當溫補胃中陽火之衰退，其陰水寒氣之甚，又如胃熱為實者
，乃胃中陽火實而陰水虛也，故當以寒藥瀉胃中之實火而養其虛水，然此皆補瀉胃
中虛熱水火所乘之邪，非胃為濕者之本，其餘例同法，夫補瀉脾胃濕土之水氣者，
潤其濕者，是補濕，燥其濕者，是瀉濕土本濕故也，凡臟腑諸氣，不必腎水獨當寒
，心火獨當熱，要知每臟每腑諸氣和同，宣而平之可也，故余嘗謂五常之道，陰中
有陽，陽中有陰，孤陰不長，獨陽不成，但有一物皆備，五行遞相濟養，是謂和平
，交互克伐，是謂衰興變亂失常患害由行，故水少火多為陽實陰虛而病熱也，水多
火少為陰實陽虛而病寒也，其為治者，瀉實補虛，以平為期而已矣，故治消渴者，
補腎水陰寒之虛而瀉心火陽熱之實，除腸胃燥熱之甚，濟身津液之衰，使道路散而
不結，津液生而不枯，氣血利而不澀，則病日已矣，況消渴者，本因飲食服餌失宜
，腸胃乾涸而氣液不得宣平，或耗亂精神過違其度，或因大病陰氣損而血液衰虛，
陽氣悍而燥熱鬱甚之所成也，故濟眾云：三消渴者，皆由久嗜鹹物，恣食炙，飲
酒過度，亦有年少服金石丸散，積久石熱結于胸中，下焦虛熱，血氣不能制石熱燥
甚於胃，故渴而引飲，若飲水多而小便多者，名曰消渴，若飲食多而不甚饑，小便
數而漸瘦者名曰消中，若渴而飲水不絕，腿消瘦而小便有脂液者，名曰腎消，如此
三消者，其燥熱一也，但有微甚耳，余聞世之方，多一方而通治三消渴者，以其善
消水穀而喜渴也，然叔世論消渴者，多不知本，其言消渴者，上實熱而下虛冷，上
熱故煩渴多飲，下寒故小便多出，本因下部腎水虛而不能制其上焦心火，故上實熱
而下虛冷，又曰：水數一為物之本，五行之先，故腎水者，人之本，命之元，不可
使之衰弱，根本不堅則枝葉不茂，元氣不固則形體不榮，消渴病者，下部腎水極冷
，若更服寒藥則元氣轉虛而下部腎水轉衰，則上焦心火亢甚而難治也，但以暖藥補
養元氣，若下部腎水得實而勝退上焦火，則自然渴止，小便如常而病愈也，若此之
言，正與仲景相反，所以巧言似是於理實違者也，非徒今日之誤，誤已久哉，又如
蔣氏藥證病原中，論消渴消中消腎病，曰：三焦五臟俱虛熱，惟有膀胱冷似冰，又
曰：腰腎虛冷日增重，又曰：膀胱腎臟冷如泉，始言三焦五臟俱虛熱惟有膀胱冷似
冰，復言五臟亦冷，且腎臟水冷言為虛，其餘熱者，又皆言其虛，夫陰陽興衰，安
有此理，且其言自不相副，其失猶小，至於寒熱差殊，用藥相反，過莫大焉，或又
謂腎與膀胱屬水，虛則不能制火，虛既不能制火，故小便多者，愈失之遠矣，彼謂
水氣實者，必能制火，虛則不能制火，故陽實陰虛而熱燥其液，小便淋而常少，陰
實陽虛不能制水，小便利而常多，豈知消渴小便多者，非謂此也，何哉？蓋燥熱太
甚而三焦腸胃之腠理怫鬱結滯，緻密壅塞而水液不能滲泄浸潤於外，榮養百骸，故
腸胃之外，燥熱太甚，雖復多飲于中，終不能浸潤於外，故渴不止，小便多出者，
如其多飲，不能滲泄於腸胃之外，故數溲也，故金盡言原病式曰：皮膚之汗孔者，
謂泄汗之孔竅也，一名氣門者，謂泄氣之門戶也，一名腠理者，謂氣液之隧道紋理
也，一名鬼門者，謂幽冥之門也，一名玄府者，謂玄微之府也，然玄府者，無物不
有，人之臟腑皮毛肌肉筋膜骨髓爪牙至於萬物悉皆有之，乃出入升降道路門戶也，
故經曰：出入廢則神機化滅，升降息則氣立孤危，故非出入則無以生長壯老，非升
降則無以生長化收藏，是知出入升降，無器不有，故知人之眼耳鼻舌身意神識能為
用者，皆由升降出入之通利也，有所閉塞則不能用也，若目無所見，耳無所聞，鼻
不聞香，舌不知味，筋痿骨痹，爪退齒腐，毛髮墮落，皮膚不仁，腸胃不能滲泄者
，悉由熱氣怫鬱玄府閉塞，而致津液血脈榮衛清氣不能升降出入故也，各隨鬱結微
甚而有病之大小焉，病在表則怫鬱腠理閉密，陽氣不能散越，故燥而無汗而液不能
出矣，叔世不知其然故，見消渴數溲，妄言為下部寒爾，豈知腸胃燥熱怫鬱使之然
也，予之所以舉此，世為消渴之證，乃腸胃之外燥熱，否閉其滲泄之道路，水雖入
腸胃之內，不能滲泄於外，故小便數出而復渴，此數句足以盡其理也，試取內經：
凡言渴者，盡明之矣，有言心肺氣厥而渴者，有言肺痹而渴者，有言脾熱而渴者，
有言腎熱而渴者，有言胃與大腸熱結而渴者，有言脾痹而渴者，有言小腸癉熱而渴
者，有因病瘧而渴者，有因肥甘石藥而渴者，有因醉飽入房而渴者，有因遠行勞倦
遇大熱而渴者，有因傷害胃乾而渴者，有因腎熱而渴者，有因病風而渴者，雖五臟
之部分不同而病之所遇各異，其歸燥熱一也。

所謂心肺氣厥而渴者，厥論曰：心移熱於肺，傳為膈消，注曰：心熱入肺，久而傳
化，內為膈熱消渴多飲也。

肝痹而渴者，痹論曰：肝痹者，夜臥則驚，多飲，數小便，如脾熱而渴者，痿論曰
：脾氣熱則胃乾而渴，肌肉不仁，發為肉痿。

所謂腎熱而渴者，刺熱論曰：腎熱病者，先腰痛胻酸，苦渴數飲，身熱，熱論曰：
少陰脈貫腎絡於肺，繫舌本，故曰：燥舌乾而渴，叔世惟言腎虛不能制心火，為上
實熱而下虛冷，以熱藥溫補腎水，欲令勝退心火者，未明陰陽虛實之道也，夫腎水
屬陰而本寒，虛則為熱，心火屬陽而本熱，虛則為寒，若腎水陰虛則心火陽實，是
謂陽實陰虛而上下俱熱明矣，故氣厥論曰：腎氣衰，陽氣獨勝，宣明五氣論曰：腎
惡燥，由燥腎枯水涸，藏氣發時，論曰：腎苦燥，急食辛以潤之，夫寒物屬陰，能
養水而瀉心熱，物屬陽，能養火而耗水，今腎水既不勝心火，則上下俱熱，奈何以
熱藥養腎水，欲令勝心火，豈不繆哉？又如胃與大腸熱結而渴者，陰陽別論：二陽
結，為之消，注曰：陽結胃及大腸俱熱結也，腸胃藏熱，善消水穀，又氣厥論曰：
大腸移熱於胃，善食而瘦，脈要精微論曰：癉成為消中，善食而瘦，如腸痹而渴者
，數飲而不得中，氣喘而爭，時發飧泄，夫數飲而不得中，其大便必不停留，然則
消渴數飲而小便多者，止是三焦燥熱怫鬱而氣衰也，明矣，豈可以燥熱毒藥，助其
強陽以伐衰陰乎？此真實實虛虛之罪也，夫消渴者，多變聾肓瘡癬痤疿之類，皆腸
胃燥熱怫鬱，水液不能浸潤於周身，故也，或熱甚而膀胱怫鬱不能滲泄水液，妄行
而面上腫也，如小腸癉熱而渴者，舉痛論曰：熱氣留于小腸，腸中痛，癉熱焦渴則
便堅不得出矣，注曰：熱滲津液而小便堅矣，如言病瘧而渴者，瘧論曰：陽實則外
熱，陰虛則內熱，內外皆熱則喘而渴，故欲飲冷也，然陽實陰虛而為病熱，法當用
寒藥養陰瀉陽，是謂瀉實補衰之道也，如因肥甘石藥而渴者，奇病論曰：有口甘者
，病名為何？岐伯曰：此五氣之所溢也，病名脾癉，癉為熱也，脾熱則四藏不稟，
故五氣上溢也，先因脾熱，故曰：脾癉，又經曰：五味入口，藏於胃脾，為之行其
精氣津液在脾，故令人口甘也，此肥美之所發也，此人必數食甘美而多肥也，肥者
，令人內熱，甘者，令人中滿，故其氣上溢轉而為消渴，通評虛實論曰：消癉，仆
擊偏枯痿厥，氣滿發逆，肥貴之人，膏梁之疾也，或言人惟胃氣為本，脾胃合為表
裏，脾胃中州當受溫補以調飲食，今消渴者，脾胃極虛，益宜溫補，若服寒藥耗損
脾胃，本氣虛乏而難治也，此言乃不明陰陽寒熱虛實補瀉之道，故妄言而無畏也，
豈知腹中論云：帝曰夫子數言熱中消中不可服芳草石藥，石藥發癲，芳草發狂，注
言：多飲數溲謂之熱中，多飲數溲謂之消中，多喜曰癲，多怒曰狂，芳美味也，石
謂英乳，乃發熱之藥也，經又曰：熱中消中皆富貴人也，今禁膏梁，是不合其心，
禁芳草石藥是病不愈，願聞其說，岐伯曰：芳草者味美，石藥之味悍，二者之氣，
急疾堅勁，故非緩心和人不可服此二者，帝曰：何以然？岐伯曰：夫熱氣慓悍，藥
氣亦然，所謂飲一溲二者，當肺氣從水而出也，其水穀之海竭矣，凡見消渴，便用
熱藥，誤入多矣，故內經應言渴者，皆如是，豈不昭晰歟然？而猶有惑者，諸氣過
極，反勝也者，是以人多誤也，如陽極反似陰者是也，若不明標本，認似為是，始
終乖矣，故几見下部覺冷，兩膝如冰，此皆心火不降，狀類寒水，宜加寒藥下之三
五次，則火降水升，寒化自退，然而舉世皆同，執迷至如易素二書，棄如朽壞，良
可悲夫，故處其方，必明病之標本，達藥之所能通氣之所宜而無加害者，可以制其
方也，已所謂標本者，先病而為本，後病而為標，此為病之本末也，標本相傳，先
當救其急也，又云：六氣為本，三陰三陽為標，蓋為病，臟病最急也，又云：六氣
為胃之本，假若胃熱者，胃為標，熱為本也，處其方者，當除胃中之熱，是治其本
也，故六氣乃以甚者為邪，衰者為正，法當瀉甚補衰，以平為期，養正除邪，乃天
之道也，為政之理，補救之義也，大凡治病，明知標本，按法治之，何必謀於眾。
陰陽別論曰：謹熟陰陽，無與眾謀，標本病傳，論知標知本，萬舉萬當，不知標本
，是謂妄行，至真要大論曰：知標知本，用之不殆，明知逆順，正行無間，不知是
者，不足以言診，適足以亂經，故大要曰：粗工嘻嘻以為可知，言熱未已，寒病復
起，同氣異形，迷診亂經，此之謂也，夫標本之道，要而博，小而大，可以言一而
知百，言標與本易而弗損，察本與標氣可令調，明知勝復，為萬民式，天之道畢矣
，天元紀大論曰：至數極而道不惑，可謂明矣，所謂藥之巧能者，溫涼不同，寒熱
相反，燥濕本異云云，前已言之矣，斯言氣也，至於味之巧能，如酸能收，甘能緩
，辛能散，苦能堅，鹹能軟，酸屬木也，燥金主於散落而木反之，土濕主於緩而水
勝之，故能然也，若能燥濕而堅火者，苦也，易曰：燥萬物莫熯乎火，凡物燥則堅
也，甘能緩苦急而散結，甘者，土也，燥能急結，故緩則急散也，辛能散抑散結潤
燥，辛者，金也，金主散落，金生水故也，況抑結散則氣液宣行而津液生也，藏氣
發時論曰：腎苦燥，急食辛以潤之，開腠理致津液通氣也，鹹能軟堅，鹹者，水也
，水潤而柔，故勝火之堅矣，此五臟之味也，其為五味之本也，淡也，淡，胃土之
味也，胃土者，地也，地為萬物之本，胃為一身之本，天元紀大論曰：在地為化，
化生五味，故五味之本，淡也，以配胃土，淡能滲泄利竅，夫燥能急結，而甘能緩
之，淡為剛土，極能潤燥，緩其急結，令氣通行而致津液滲泄也，故消渴之人，其
藥與食皆宜淡劑，至真要大論曰：辛甘發散為陽，酸苦涌泄為陰，鹹味涌泄為陰，
淡味滲泄為陽，六者或散或收或緩或急或燥或潤或堅或軟，所以利而行之，調其氣
也，本草云：藥有三品，上品為君，主養命，小毒以應天，中品為臣，主養性，常
毒以應人，下品為佐使，主治病，大毒以應地，不在三品者，氣毒之物也，凡此君
臣佐使者，所以明藥之善惡也，處方之道，主治病者為君，佐君者為臣，應臣之用
者，為佐使，適其病之所根，有君臣佐使，奇偶小大之制，明其歲政君臣脈位，而
有逆順反正主療之方，隨病所宜以施用，其治法多端，能備所用者，良工也，寒者
熱之，熱者寒之，溫者清之，清者溫之，結者散之，散者收之，微者逆而制之，甚
者從而去之，燥者潤之，濕者燥之，堅者軟之，軟者堅之，急者緩之，客者除之，
留者卻之，勞者溫之，逸者行之，驚者平之，衰者補之，甚者瀉之，吐者不之摩之
益之薄之劫之開之發之灸之制之，適足為用，各安其氣，必清必淨而病氣衰去，臟
腑和平，歸其所宗，此治之大體也，陰陽應象論曰：治不法天之紀，不明地之理，
則災害至矣，又六節藏象論曰：不知年之所加，氣之所衰，不可以為功也，今集諸
經驗方，附于篇末。

神白散：

治真陰素被損虛，多服金石等藥，或嗜炙鹹物，遂成消渴。

桂府滑石（六兩），甘草（乙兩生用）。

右為細末，每服三錢，溫水調下，或大渴欲飲冷者，新汲水尤妙。

豬肚丸：

治消渴消中。

豬肚（乙枚），黃連（五兩），栝蔞（四兩），麥門冬（四兩去心），知母（四兩
）。

右四味為末，納豬肚中，線縫安置甑中，蒸極爛熟，就熱於木臼中搗可，丸如硬，
少加蜜丸如桐子大，每服三十丸，漸加至四五十丸，渴則服之，如無木臼，以沙盆
中用木杵研亦可，以爛為妙矣。

葛根丸：

治消渴消腎。

葛根（三兩），栝蔞（三兩），鉛丹（二兩），附子（乙兩煮炮去皮臍用）。

右四味，搗羅為細末，煉蜜為丸如梧桐子大，每服十丸，日進三服，治日飲石水者
，春夏去附子。

胡粉散：

治大渴，百方療不瘥者，亦治消腎。

鉛丹，胡粉（各半兩），栝蔞（乙兩半），甘草（二兩半炙），澤瀉，石膏，赤石
脂，白石脂（各半兩）。

右八味為細末，水服方寸匕，日二服，壯者一匕半，一年病一日愈，二年病二日愈
，渴甚者二服，腹痛者減之，如丸服亦妙，每服十丸，多則腹痛也。

三黃丸：

主治男子婦人，五勞七傷消渴，不生肌肉，婦人帶下，手足發寒熱者。

春三月，黃芩（四兩），大黃（二兩），黃連（四兩）；夏三月，黃芩（六兩），
大黃（一兩），黃連（一兩）；秋三月，黃芩（六兩），大黃（二兩），黃連（三
兩）；冬三月，黃芩（三兩），大黃（五兩），黃連（三兩）。

右三味，隨時加減，搗為細末，煉蜜和丸如大豆大，每服五丸，日三服，不去者加
七丸，服一月病愈，嘗試有驗矣。

人參白朮散：

治胃膈癉熱，煩滿不欲食，或癉成為消中，善食而瘦，或燥鬱甚而消渴，多飲而數
小便，或熱病或恣酒色，誤服熱藥者，致脾胃真陰血液損虛，肝心相搏，風熱燥甚
，三焦腸胃燥熱怫鬱而水液不能宣行，則周身不得潤濕，故瘦瘁黃黑，而燥熱消渴
雖多飲，而水液終不能浸潤於腸胃之外，渴不止而便注為小便多也，叔世俗流不明
乎此，妄為下焦虛冷，誤死多矣，又如周身風熱燥鬱，或為目瘴癱疽瘡瘍，上為喘
嗽，下為痿痹，或停積而濕熱內甚，不能傳化者，變水腫腹脹也，凡多飲數溲為渴
，多食數溲為消中，肌肉消瘦小便有脂液者為消腎，此世之所傳三消病也，雖無所
不載，以內經考之，但燥熱之微甚者也，此藥兼療一切陽實陰虛，風熱燥鬱，頭目
昏眩，風中偏枯，酒過積毒，一切腸胃澀滯壅塞瘡癬痿痹，并傷寒雜病煩渴氣液不
得宣通并宜服之。

人參，白朮，當歸，芍藥，大黃，山梔子，澤瀉（各半兩），連翹，瓜蔞根，乾葛
，茯苓（各一兩），官桂，木香，藿香（各一分），寒水石（二兩），甘草（二兩
），石膏（四兩），滑石，盆硝（各半兩）。

右為粗末，每服五錢，水一盞，生薑三片同煎至半盞，絞汁入蜜少許，溫服，漸加
十餘錢，無時，日三服，或得臟腑疏利亦不妨，取效更妙，後卻常服之，或兼服消
痞丸，似覺腸胃結滯或濕熱內甚，自利者去大黃芒硝。

人參散：

治身熱頭痛，或積熱黃瘦，或發熱惡寒，畜熱寒戰，或膈痰嘔吐，煩熱煩渴，或燥
濕瀉痢，或目疾口瘡，或咽喉腫痛，或風昏眩，或蒸熱虛汗，肺痿勞嗽，一切邪熱
變化，真陰損虛並宜服之。

石膏（乙兩），寒水石（二兩），滑石（四兩），甘草（二兩），人參（半兩）。

右為細末，每服二錢，溫水調下，或冷水亦得。

三消之論，劉河間之所作也，因麻徵君寓汴梁，暇日訪先生，後裔或舉教醫學者，
即其人矣，徵君親詣其家，求先生平昔所著遺書，乃出三消論氣宜病機三書未傳于
世者，又多不全，止取三消論，於卷首增寫六位藏象二圖，其餘未遑潤色，即付友
人穆子昭，子昭乃河間門人穆大黃之後也，時覓官于京師，方且告因徵君欲因是而
惠之，由是余從子昭，授得一本，後值兵火，遂失其傳，偶於鄉人霍司承君祥處復
見其文，然傳寫甚誤，但依倣而錄之，以付後之學者，詳為刊正云，時申辰年冬至
日，錦溪野老書續方柏亭東久亭寺。

僧悟大師傳經驗方：

治飲水百盃，尚猶未足，小便如油，或如杏色，服此藥三五日，小便大出，毒歸于
下，十日永除根本。

水銀（四錢），鍚（二錢用水銀研成砂子），牡蠣（乙兩），密陀僧（乙兩），知
母（乙兩），紫花苦參（乙兩），貝母（乙兩），黃丹（半兩），瓜蔞根（半斤）
。

右為細末，男子用不生兒豬肚一箇內藥，婦人用豶豬肚一箇麻線縫之，新瓦一合，
繩繫一兩，遭米一升，更用瓜蔞根末半斤，卻於水煮熟，取出放冷用，砂盆內研爛
，就和為丸，如豬肚丸法用之。

  ==大標題==  儒門事親卷十四  金  考城張從政著

  ==中標題==  扁鵲華陀察聲色定死生訣要。

病人五臟已奪，神明不安，聲嘶者死。

病人循衣縫譫語者，不可治。

病人陰陽俱絕，掣衣撮空妄言者，死。

病人妄語錯亂及不能言者，不治，熱病者，可治。

病人陰陽俱絕，失音不能言者，三日半死。

病人兩目眥有黃色起者，其病方愈。

病人面黃目青者，至期而死，重出在下文。

病人面黃目赤，不死，赤如衃血者，死。

病人面黃目白者，不死，白如枯骨者，死。

病人面黃目黑者，不死，黑如苔，死。

病人面黑目青者，不死。

病人面目俱黃者，不死。

病人面青目白者，死。

病人面黑目白者，不死。

病人面赤目青者，六日死。

病人面黃目青者，九日必死，是謂亂經，飲酒當風，邪入胃經，膽氣妄泄，目則為
青，雖天救亦不可生。

病人面赤目白者，十日死，憂恚思心氣內索，面色反好急棺槨。

病人面白目黑者，死，此謂榮華已去，血脈空索。

病人面黑目白，八日死，腎氣內傷，病因留損。

病人面青目白，五日死。病人著床，心痛短氣，脾氣內竭後，百日復愈能起，徬徨
因坐於地，其上倚床能治此者也。

病人耳目鼻口有黑色起于入口者，必死。

病人目無精光，若土色不受飲食者，四日死。

病人目精光及牙齒黑色者，不治。

病人耳目及顴頰赤者，死在五日中。

病人黑色出于額上髮際直鼻脊兩顴上者，亦死在五日中矣。病人黑色出天中下至上
顴上者，死。

病人及健人黑色，若白色起，入目及鼻口者，死在三日中矣。

病人及健人，面忽如馬肝色，望之如青，近之如黑者，必死矣。

病人面黑，直視惡風者，死。

病人面黑唇青者，死。

病人面青唇黑者，死。

病人面黑兩下滿，不能自轉反者，死。

病人目不回，直視者，一日死。

病人頭目久痛，卒視無所見者，死。

病人陰結陽絕，目睛脫恍惚者，死。

病人陰陽竭絕，目眶陷者，死。

病人眉系傾者，七日死。

病人口如魚，口不能復閉，而氣出多不反者，死。

病人臥，遺尿不覺者，死。

病人尸臭者，不可治。

肝病皮黑，肺之日庚辛，死。

心病目黑，腎之日壬癸，死。

脾病唇青，肝之日甲乙，死。

肺病頰赤目腫，心之日丙丁，死。

腎病面腫唇黃，脾之日戊己，死。

青欲如蒼壁之澤，不欲如藍。

赤欲如帛裹朱，不欲如赭。

白欲如鵝羽，不欲如枯骨。

黑欲如黑漆，不欲如炭。

黃欲如羅裹雄黃，不欲如土。

目赤色者，病在心，白在肺，黑在腎，黃在脾，青在肝，黃色不可名者，病在胸中
。

診目病，赤脈從上下者，太陽病也，從下上者，陽明病也，從外入內者，少陽病也
。

診寒熱瘰，目中有赤脈，從上下至瞳子，見一脈一歲死，見一脈半一歲半死，見
二脈二歲死，見二脈半二歲半死，三脈三歲死。

診牙齒痛，按其陽明之脈來太過者，獨熱，在右，右熱，熱在左，左熱，熱在上，
上熱，熱在下，下熱。

診血者脈，多赤多熱，多青多痛，多黑多黃多痹，多赤多黑多青皆見者，寒熱身痛
；面色微，齒垢黃，爪甲上黃疸也，安臥少黃，赤脈小而濇者，不嗜食。

  ==中標題==  診百病死生訣第七。

診傷寒熱盛，脈浮大者，生，沉小者，死，傷寒已得汗，脈沉小者，生，浮大者，
死。

溫病三四日，已下不得汗，脈大疾者，生，脈細小難得者，死不治。

溫病穰穰大熱，其脈細小者，死。（ 千金穰穰作特行）。

溫病下痢腹中痛甚者，死不治。

溫病汗不出，出不至足者，死，厥逆汗出，脈堅彊急者，生，虛緩者，死。

溫病二三日，身體熱，腹滿頭痛熱如故，脈直而疾者，八日死；四五日，頭痛腹痛
而杜脈來細強，十二日死；八九日，頭不疼身不痛，目不變色，不變而反利，脈來
喋喋，按之不彈手，時時心下堅，十七日死。

熱病七八日，脈不軟（一作喘）不散（一作數）者，當有瘖，瘖後三日，溫汗不出
者，死。

熱病七八日，其脈微細，小便不利，加暴口燥脈代舌焦乾黑者，死。

熱病未得汗，脈盛躁疾得汗者，生，不得汗者，難瘥。

熱病已得汗，脈靜安者，生，脈躁者，難治。

熱病已得汗，大熱不去者，亦死。

熱病已得汗，熱未去，脈微躁者，慎不得剌治。

熱病發熱，熱甚者，其脈陰陽皆竭，慎勿剌，不汗出必下利。

診人被風，不仁痿蹶，其脈虛者，生，堅急疾者，死。

診癲病，虛則可治，實則死。

診癲病，脈實堅者，生，脈沉細者，死。

又癲疾，脈得大滑者，久而自已，其脈沉小急實，不可療，小堅急者，亦不可療也
。

診頭痛目痛，久視無所見者，死。

診人心腹積聚，其脈堅強急者，生，虛弱者，死。又實強者，生，沉者，死，其脈
大腹大脹，四肢逆冷，其人脈形長者，死。腹脹滿便血脈大時，絕極下血小疾者，
死。

腸澼便血，身熱則死，寒則生。

腸澼下白沫，脈沉則生，浮則死。

腸澼下膿血，脈懸絕則死，滑大則生。

腸澼之屬，身熱，脈不懸絕滑大者，生，懸濇者，死，以臟期之。腸澼下膿血，脈
沉小留連者，生，數疾且大有熱者，死。

腸澼筋攣，其脈小細安靜者，生，浮大緊者，死。

洞泄食不化，不得留，下膿血，脈微小連者，生，緊急者，死。

泄注，脈緩時小結者，生，浮大數者，死。

蟲蝕陰注，其脈虛小者，生，緊急者，死。

欬嗽，脈沉緊者，死，浮直者浮軟者，生，小沉伏匿者，死。

欬嗽羸瘦，脈形堅大者，死。

欬，脫形發熱，脈小堅急者，死，肌瘦下脫，形熱不去者，必死。

欬而嘔，腹脹且泄，其脈弦急欲絕者，死。

吐血衄血，脈滑小弱者，生，實大者，死。

汗若衄，其脈小滑者，生，大躁者，死。

吐血，脈緊強者，死，滑者，生。

吐血而欬上氣，其脈數有熱不得臥者，死。

上氣，脈數者，死，謂損形故也。

上氣喘息低昂，其脈滑，手足溫者，生，脈澀，四肢寒者，必死。

上氣，面浮腫肩息，其脈大，不可治，加利，必死。

上氣注液，其脈虛寧伏匿者，生，堅強者，死。

寒氣上攻，脈實而順滑者，生，實而逆者，死。（太素云：寒氣在上，脈滿實，何
如？曰：實而滑則生，實而逆則死矣，其形盡滿何如？曰：舉形盡滿者，脈急大堅
，尺滿而不應如是者，順則生，逆則死，何謂順則生，逆則死，所謂順者，手足溫
也，逆者，手足寒也）。

病癉，脈實大，病久可治，脈弦小堅急，病久不可治。

消渴，脈數大者，生，細小浮短者，死。

消渴，脈沉小者，生，實堅大者，死。

水病，脈洪大者，可治，微細不可治。

水病脹閉，其脈浮大軟者，生，沉細虛小者，死。

水病，腹如鼓，脈實者，生，虛則死。卒中惡，咯血數升，脈沉數細者，死，浮大
疾快者，生。

卒中惡，腹大四肢滿，脈大而緩者，生，緊大而浮者，死，緊細而微，亦生。

瘡腰脊強急瘈瘲，皆不可治。

寒熱瘈瘲，其脈代絕者，死。

金瘡血出太多，其脈虛細者，生，數實大者，死。

金瘡出血，脈沉小者，生，浮大者，死。

斫瘡出血一二升，脈來大，二十日死。

斫刺俱有病多少，血出不自止者，其脈來大者，七日死，滑細者，生。

從頭頓仆，內有血，腹脹滿，其脈堅強者，生，小弱者，死。人為百藥所中傷，脈
澀而疾者，生，微細者，死，洪大而遲者，生。（千金遲作速）。

人病甚而脈不調者，難治，脈洪大者，易瘥。

人內外俱虛，身體冷而汗出，微嘔而煩擾，手足厥逆，體不得安靜者，死，脈實滿
，手足寒頭熱，春秋生，冬夏必死矣。

老人脈微，陽羸陰強者，生，脈大而加疾者，死，陰弱陽強，脈至而代，期月而死
。

尺脈濇而堅為血實氣虛也，其發腰腹痛，逆滿氣上行，此為婦人胞中絕傷有惡血，
久成結瘕，得病以冬時，黍當赤而死。

尺脈細而微者，血氣俱不足，細而來有力者，是穀氣不充，病得節輒動，棗葉生而
死，此病秋時得之，左手寸口脈偏動，乍大乍小不齊，從寸至關，關至尺，三部之
位，其脈動各異，不同其人病，仲夏得之，此脈桃花落而死。

右手寸口脈偏沉伏，乍小乍大，朝浮大而暮沉伏，浮大即太過，上出魚際，沉伏即
下不，止關中往來無常時，復來者，榆華枯而死。

右手尺部脈三十動一止，有須臾還，二十動止，乍動乍疏，連連相因，因不與息數
相應，其人雖食穀猶不愈，繁草生而死。

右手尺部脈四十動而一止，止而復來，來逆如循張弓弦，然然，如兩人共一索
，至立冬死。

  ==中標題==  病機。

諸風掉胘皆屬於肝，甲乙木也，木鬱達之。

諸寒收引皆屬於腎，壬癸水也，水鬱泄之。諸氣膹鬱皆屬於肺，庚辛金也，金鬱折
之。

諸濕腫滿皆屬於脾，戊己土也，土鬱奪之。

諸痛痒瘡瘍皆屬於心，兩丁火也，火鬱發之。

諸熱瞀瘈皆屬於火。

諸厥固泄皆屬下。（下謂下焦肝腎氣也，夫守司於下，腎之氣也，門戶朿要，肝之
氣也，故厥固泄皆屬下也，厥謂氣逆也，固謂禁固也，滿氣逆上行，反謂固不禁，
出入無度，燥濕不恒，皆由下焦主守也）。

諸病喘嘔皆屬於上，上謂上焦心肺氣也，炎熱薄爍，承熱分化肺之氣也，熱鬱化上
，故病屬上焦。

諸禁鼓慄如喪神守皆屬於火熱之內作。

諸頸項強皆屬於濕，太陽傷濕。

諸逆衝上皆屬於火，炎上之性用也。

諸脹腹大皆屬於熱，熱鬱於內，肺脹於上。

諸躁狂越皆屬於火熱盛於胃及四末也。

諸暴強直皆屬於風陽內鬱而陰行於外。

諸病有聲鼓之如鼓皆屬於熱。

諸熱胕腫疼酸驚駭皆屬於火。

諸轉反戾，水液渾濁皆屬於熱，反戾筋轉也，水液小便也。

諸病水液澄清徹冷皆屬寒，上下所出及吐出溺出。

諸嘔吐酸，暴注下迫皆屬於熱。

故大要曰：諸守病機，各司其屬，有者求之，無者求之，盛者責之，虛者責之，必
先五勝，疏其血氣，令其調達而致和平，此之謂也，五勝謂五行更勝也。

  ==中標題==  標本運氣歌。

少陽從本為相火，太陰從本濕上坐，厥陰從中火是家，陽明從中濕是我，太陽少陰
標本從，陰陽二氣相包裹，風從火斷汗之宜，燥與濕兼下之可，萬病能將火濕分，
徹開軒岐無縫鎖。

  ==中標題==  辯十二經水火分治法。

膽與三焦尋火治，肝和包絡都無異，脾肺常將濕處求，胃與大腸同濕治，惡寒表熱
小膀溫，惡熱表寒心腎熾，十二經最端的四經，屬火四經，濕四經，有熱有寒時，
攻裏解表細消息，濕同寒，火同熱，寒熱到頭無兩說，六分分來半分寒，寒熱中停
真浪舌，休治風休治燥，治得火時風燥了，當解表時莫攻裏，當攻裏時莫解表，表
裏如或兩可攻，後先內外分多少，敢謝軒岐萬世恩，爭奈醯雞笑天小。

  ==中標題==  治病。

不讀本草，焉知藥性，專泥藥性，決不識病，假饒識病，未必得法，識病得法，工
中之甲。

  ==中標題==  六陳。

藥有六味，陳久為良，狼茱半橘枳實麻黃。

  ==中標題==  十八反。

本草名言十八反，半蔞貝斂芨攻烏，藻戟遂芫俱戰草，諸參辛芍叛藜蘆。

  ==中標題==  運氣歌。

病如不是當年氣，看與何年運氣同，只向某年求治法，方知都在至真中。

  ==中標題==  五不及。

坎一丁三土五中，兌七癸九是災宮，勝復都來十一位，誰知臟腑與宮同。

  ==中標題==  斷病人生死。

靈樞經云：人有兩死而無兩生，陽氣前絕，陰氣後竭，其人死，身色必青，陰氣前
絕，陽氣後竭，其人死，身色必赤，故陰竭則身青而冷，陽竭則身赤而溫。

  ==中標題==  四因。

夫病生之類，其有四焉，一者始因氣動而內有所成，二者始因氣動而外有所成，三
者不因氣動而病生於內，四者不因氣動而病生於外。

因氣動而內成者，謂積聚癥瘕瘤氣癭起結核癩癇之類是也。

不因氣動而病生於內者，謂流飲澼食饑飽勞損宿食霍亂悲恐喜怒相慕憂結之類。

不因氣動而病生於外者，謂瘴氣賊魅蟲蛇蠱毒蜚食鬼擊衝薄墜墮風寒暑濕斫射刺割
撻朴之類也。如此四類，有獨治內而愈者，有兼治內而愈者，有獨治外而愈者，有
兼治外而愈者，有先治內後治外而愈者，有先治外後治內而愈者，有須解毒而攻擊
者，有須無毒而調引者，凡此之類方法所施，或重或輕，或緩或急，或收或散，或
潤或燥，或軟或堅，方士之用，見解不同，各擅己心，好丹非素，故復問之。

  ==中標題==  五苦六辛。

五苦六辛，從來無解，蓋史家闕其疑也，一日麻徵君以此質疑于張先生，先生亦無
所應，行十五里，忽然有所悟，欣然迴告于麻徵君，以為五苦者，五臟為裏，屬陰
，宜用苦劑，謂苦涌泄為陰，六辛者，六腑為表，屬陽，宜用辛劑，謂辛甘發散為
陽，此其義也，徵君大服其識，鑒深遠鑿昔人不傳之妙，故曰知其要者，一言而終
，不知其要者，流散無窮。

儒門事親卷十四終。

  ==大標題==  儒門事親卷十五  金  考城張從政著

  ==中標題==  瘡瘍癰腫第一。

治螻蛄瘡：

良薑，白芨，瀝青（各等分）。

右為細末，嚼芝麻水同熬為膏，入冷水共定，用緋絹片火熨斗作膏藥貼瘡上。

又方：千年石灰，茜根燒灰。

右為細末，用水調雞翎塗上。

水沉金絲膏：

貼一切惡瘡。

瀝青，白膠，已上各一兩，春秋宜用油，夏宜油蠟二錢半，冬宜用油四錢。

右件鎔開，油蠟下瀝青白膠，用槐枝攪勻，綿子濾過，入冷水中扯一千餘遍，如瘡
透了喫數丸，作劑於瘡口填者亦妙，攤紙上貼，勿令火炙。

乳香散：

治下疳。

乳香，沒藥，輕粉，黃丹，龍骨，烏魚骨，黃連，黃芩，銅彔（各等分），麝香（
少許）。

右為細末，先以溫漿水洗過，貼疳瘡上。

治蛇傷方：

右用蒲公英科根作泥，貼于傷處，用白麵膏藥貼之大效。

紫金丹：

治疔瘡。

白礬（四兩），黃丹（二兩）。

右用銀石器內鎔礬作汁，下丹，使銀釵子攪之，令紫色成也，用文武火，無令太過
不及，如有瘡，先以週圍挑破，上藥，用唾津塗上數度，著無令瘡乾，其瘡潰動，
取疔出也，兼瘡顏色紅赤為效，如藥未成，就再杵碎炒令紫色。

治疔瘡：

生蜜與隔年蔥一處研成膏。

右先將瘡週迴用竹鍼刺破，然後用瘡藥於瘡上攤之，用緋絹蓋覆，如人行二十里覺
疔出，然後以熱醋湯洗之。

千金托裏散：

治一切發背瘡。

連翹（乙兩二錢），黃耆（乙兩半），厚朴（二兩），川芎（乙兩），防風（一兩
），桔梗（一兩），白芷（一兩），芍藥（一兩），官桂（一兩），木香（三錢）
，乳香（三錢半），當歸（半兩），沒藥（三錢），甘草（一兩），人參（半兩）
。

右為細末，每服三錢，用酒一碗盛煎三沸，和滓溫服，膏子貼之。

二聖散：

治諸瘡腫。

黃丹（二兩），白礬（二兩飛）。

右為細末，每服乾摻瘡口上，後用保生錠子捏作餅子貼之。

保生錠子：

巴豆（四十九箇另研，文武火燒熱），金腳信（二錢），雄黃（三錢），輕粉（半
兩），碙砂（二錢），麝香（二錢）。

右件為末，用黃蠟一兩半化開藥，將和成錠子，冷水浸少時，取出旋捏作餅子如錢
眼大，將瘡頭撥破，每用貼一餅子，次用神聖膏藥封貼，然後服托裏散，若瘡氣透
裏危者，服破棺散，用神聖膏貼之。

神聖膏藥：

貼治一切惡瘡。

當歸（半兩），沒藥（三錢），白芨（二錢半），乳香（三錢），本（半兩），
琥珀（二錢半），黃丹（四兩），木鱉子（五箇去皮），膽礬（一錢），粉霜（一
錢），黃蠟（二兩），白膠（三兩），巴豆（二十五箇去皮），槐柳枝（一百二十
條各長一把），清油（一斤）。

右件一處，先將槐柳枝下油內煮焦取出，次後下其餘藥物，煮得極焦亦撈出，卻將
油澄清，再熬成膏子，用緋絹上攤貼之。

破棺丹：

大黃（一兩半），甘草（二兩），荊三稜（一兩半），山梔子（二兩半），牽牛末
（二兩）。

右為細末，煉蜜為丸如彈子大，每服半丸，食後，酒半盞研化服之，忌冷水。

三聖散：

治瘡疔瘡，撘手背疽等瘡。

蔥白一斤，馬莧一斤，石灰一斤。

右三味濕搗為團，陰乾，細末貼瘡，如有死肉者，宜先用潰死肉藥。

潰死肉藥方：

炊飯尖（半兩各三等），一等半兩（入巴豆二箇），一等半兩（入巴豆三箇），一
等半兩（入巴豆五箇），各撚作白錠子。

右先用二巴豆納瘡，如不潰，再用，納三巴豆，又不潰，用五巴豆者，更用丹砂炒
紅色摻瘡口，追出清水，其惡肉未盡，至追出赤水，是惡肉盡，更用三聖散貼之，
用膏藥傅之。

治瘡久不愈者：

用川烏頭黃柏各等分為末，用唾津調塗紙上貼之。

治一切惡瘡方：

以天茄葉貼之，或為細末貼之亦妙。

又方：用腦月人中白燒灰，油調塗瘡疥上。

又方：以瓦松，不拘多少，陰乾為末，先用槐枝蔥白湯洗過，摻之立效，炙瘡久不
歛者更妙。

又方：以蒲公英搗之，貼一切惡瘡諸刺。

替鍼丸：

治一切惡瘡。

川烏（二錢），草烏（二錢），五靈脂（二錢），輕粉（一分），粉霜（一分）。

又方：加斑貓二十箇（去足翅用），巴豆二十箇（去皮用）。

右將三件為末，研令勻，次入輕粉粉霜研勻，又入班貓巴豆以水調糊為錠子（如作
散是謂針頭散）。

懸蔞散：

治發背惡瘡。

懸蔞一箇，大黃（一兩），金銀花（一兩），當歸（半兩），皂角刺（一兩）。

右剉碎，用酒一碗煎至七分，去滓溫服，如有頭者加黍粘子。

治附骨癰及一切惡瘡：

當歸（半兩），甘草（一兩），山梔子（十二箇），木鱉子（一箇）。

右為細末，每服三五錢，冷酒調服之。

治諸惡瘡：

白僵蠶（直者），大黃（各等分）。

右為細末，生薑自然汁與蜜同和為丸如彈子大，每服一丸細嚼。

治惡瘡死肉鋌子：

巴豆（一錢去皮油），五靈脂（半兩），黃丹（二錢飛），枯礬（一錢）。

右為細末，以糊和丸鋌子，入瘡內用之。

當歸活血散：

治瘡瘍未發出，內痛不可忍，及婦人產前後腹痛。

當歸（二錢），沒藥（一錢半），乳香（半錢），白芍藥（三錢），瘡瘍者加人參
木香，婦人加赤芍藥。

右為細末，每服一錢，水一中盞煎至七分，和滓溫服，日二服，婦人酒煎，瘡既發
不須用。

薰惡瘡藥：

紫花地丁（一名米布袋收）。

右取根曬乾，用四箇半頭塼壘成爐子，燒著地丁，用絡垤塼一枚，蓋了使令塼眼內
煙出薰惡瘡，出黃水自愈。

治蛇瘡：

用蒲公英科根作泥貼于傷處，用白膏藥封之。

接骨散：并治惡瘡。

金頭蜈蚣（一箇），金色自然銅（半兩燒紅，醋碎研為細末用之），乳香（二錢為
細末用之），銅錢（重半兩者，取三文或五文，燒紅，醋研碎細），金絲水蛭（乙
錢半每箇作三截，瓦上去氣道為度），沒藥（三錢研細）。

右為細末，如瘡腫處，津調半錢塗立止痛，如見得出膿，先用粗藥末少許，小麻油
半匙同打勻，再入少半匙，再打勻，又入前藥接骨散半錢，再都用銀釵子打成膏子
，用雞翎掃在瘡腫處，立止痛，天明一宿自破便效，如打折骨頭并損傷可用前項接
骨散半錢加馬兜鈴末半錢，同好酒一大盞熱調，連滓溫服，如骨折損立接定不疼，
如不折了喫了藥立便止住疼痛，此方屢經效驗，不可具述，服藥覷可以食前服食後
服。又外用接骨藥：

陳爛麻根（兩把羊耳朵乙對），亂絲（一握多者更妙）。

右取肥松節，劈碎約量多少，先放三兩根於新瓦上，都於上外三味在上，燒著存性
，研為末，如生，再燒研為度，後入五靈脂或半兩，如疼入好乳香少許，和藥如茶
褐色為度，用布條子約纏一遭，先攤小黃米粥勻上，撒上藥末勻纏定折處，上又用
軟帛三五重，上又竹箄子纏勒得緊，慢得中，初三日換上一次，再後五日換一次，
又七日再換上一次，無有不接者。

赤龍散：

消散一切腫毒。

用野葡桃根紅者，去粗皮為末，新水調塗腫上，頻掃新水。

便癰方：（本名血疝）。

牡蠣，大黃，甘草（各等分），懸蔞（一箇）。

右酒浸露一宿，服之以利為度。

又方：冬葵子為末，酒調下三兩服。

又方：皂角不蛀者，燒過陰乾為末，酒調服立效，皂角子七箇，水調服之亦效。

又方：胡桃七箇，燒過陰乾研為末，酒調服之，不過三服大效。

又方：生蜜米粉調服，休喫飯，利小便為度。

治瘡無頭者：

蛇退皮於腫處貼之。

又方：皂角刺，燒灰陰乾。

右為末，每服三錢，酒調嚼葵菜子三五箇，前藥送下大效。

生肌歛瘡藥：

白歛，定粉（各等分），黃丹（少許）。

右同為細末，洗淨瘡口乾貼之。

治諸瘡水度腫者：

生白礬末，水調塗之自消。

接骨膏：

銅錢（半兩醋浸淬焦燒研為末），木香（一錢），自然銅（一錢），麝香（少許）
。

右為極細末，如在上，食後每服三匙頭，嚼丁香一枚乳香一粒無灰酒一小盞，在下
，食前如不折其藥反出，服罷其痛不可當，勿疑，待一日，如骨未接，再服如前，
老者十餘日，少者不過五七日。

萬聖神應丹：

出箭頭。

莨菪科（一名天仙子取著中一科，根本枝葉花實全者佳）。

右於端午日前一日，持不語尋見莨菪科，言道先生你卻在這裏，那道罷用，柴灰自
東南為頭圍了用，木椑子取了根週迴土，次日端午日未出時，依前持不語，用鑊一
口挖取出土，用淨水洗子，不令雞犬婦人見於淨室中，以石臼搗為泥丸如彈子大，
黃丹為衣，以紙袋封了，懸於高處陰乾，如有人著箭不能出者，用緋絹盛此藥訖，
放臍中，用綿裹肚繫了，先用象牙末於瘡口上貼之，後用箭藥，如瘡口生，合用刀
子割開貼之。

治凍瘡：

臘月雀腦子燒灰研細，小油調塗凍瘡口上。

又方：以正黃柏為細末，用乳汁調塗瘡口上。

又方：以山藥少許，生於新瓦上磨為泥，塗瘡口上。

治手足裂：

白芨，不以多少為末，水調塗裂處。

治面上瘡：

用鏊子底黑煤，於小油中，以匙打成膏子，攤在紙上貼瘡神效。

治金瘡血不止：

用白薇末貼之立止。

善應膏藥：

黃丹（二斤），南乳香（另研），沒藥（另研），當歸，木鱉子（生用），白歛（
生用），白礬（生用），官桂（三寸），杏仁（生），白芷（各一兩），新柳枝（
各長一斤）。

右除黃丹乳沒等外，八件用芝麻油五斤浸一宿，用鐵鍋內煎，令黃色藥不用，次入
黃丹，鍋內柳條攪令黃色方可掇下，用柳枝攪出大煙，入乳沒勻，令冷，傾在磁盆
內，候藥硬，用刀子切作塊，油紙裹。

接骨丹：

五靈脂（一兩），茴香（一錢）。

右二味為細末，另研乳香為細末，於極痛處摻上，用小黃米粥塗了後，用二味藥末
摻於上，再用帛子裹了，用水片子纏了，少壯人二日效，老者五六日見效矣。

治癬如聖丸：

黃柏，黃芩，黃連，防風（各半兩），輕粉（半錢），白僵蠶（一兩），全蝎（三
分）。

右為細末，羊蹄根汁浸，蒸餅為丸如梧桐子大，每服二三十丸，嚼羊蹄根汁送下，
隨病人上下分食，前後又羊蹄汁塗癬。

治小兒癬雜瘡：

白膠香，黃柏，輕粉。

右為細末，羊骨髓調塗癬上。

治瘰方：

斑貓（去頭翅足），赤小豆，白僵蠶，苦丁香，白丁香，磨刀泥。

右各等分為細末，十歲已上服一錢，二十已上服二錢，五更用新汲水一盞調下比，
至辰時見效，女人小便見赤白色三兩次，男子於大便中見赤色白色為效，當日服白
粘粥，不得喫別物，大忌油膩，患三四年者，只一服，七八年者，再一服。

玉餅子：

治瘰一切惡瘡軟節。

右用白膠一兩，磁器內鎔開，去滓，再於鎔開後，以萆麻子六十四箇，作泥入膠內
攪勻，入小油半匙，柱頭點水中，試硬軟添減膠油如得所，量瘡大小，以緋帛攤膏
藥貼之，一膏藥可治三五癤。

又方：治瘰。

小龍肚腸（一條炮乾），鱉殼裙襴（炮），川楝子（五箇），牡蠣，大黃，牛蒡子
（燒存性），皂角子（五十箇）。

右為細末，蒸餅為丸如綠豆大，每服十五丸，食後艾湯下，日三服。

又方：將臘月貓糞，用新瓦兩箇，合在內，外用鹽泥固濟燒成灰，以小油調塗瘡口
上。

又方：取小左盤龍，不以多少為末，陳米飯搜和得所丸如梧桐子大，每服三五十丸
，卻用陳米湯送下。

治眉煉頭瘡：

小麥，不以多少，燒冷黑色存性為末，以小油調塗瘡上。

治小兒禿瘡：

羊糞熬湯，洗去痂用，屋懸燥，炒羅為末，以小油塗瘡上。

聖靈丹：

治打撲肭損，痛不可忍者。

乳香（三錢另研），烏梅（五箇去核細切焙乾為末），白萵苣子（二兩八錢炒黃搗
為末），白米（一捻另研細末）。

右再入乳缽內，研數百下，煉蜜為丸如粟大，細嚼熱湯下，病在上食後，在下食前
。

出靨方：

右用蕎麥楷一擔，不爛著燒灰存性，入石炭半斤，同灰一齊過，令火滅，然後以熱
水霖灰窩，淋下灰水用鐵器內煮，以撩起攪成膏子，於靨上點自出，或先以草莖刺
破亦可。

又方：桑柴灰石灰漓汁熬成膏，草莖刺破，點以新水沃之，忌油膩等物。

燒湯火方：

多年廟上與走獸為末，小油調塗燒湯火瘡效。

又方：生地黃汁入小油蠟同熬成膏，磁器內盛，用雞翎掃燙處。

又方：墻上青苔燒灰，小油調塗燒燙處。治

燒燙方：

生地黃旋取新者，爛搗取自然汁，入小油黃蠟少許，銀石器中熬成膏子，用雞翎掃
瘡上。

又方：血餘用腦豬脂調塗。

又方：寒水石燒過，為細末，水調塗之。

枯瘤方：

砒，碙砂，黃丹，雄黃，粉霜，輕粉（各一錢），斑貓（二十箇生用），硃砂（一
錢），乳香（三錢），沒藥（一錢）。

同研為末，粥糊為丸，捏作碁子樣，爆乾，先炙破瘤頂三炷為則，上以瘡藥餅蓋上
，用黃柏末，以水調貼之，數日自然乾枯落下。

又方：

銅綠為末，草刺破瘤，摻在上以膏藥塗之。

治頭面生瘤子：

用蛛絲勒瘤子根三二日，自然退落。

乳香散：

貼杖瘡腫痛。

大黃，黃連，黃柏，黃芩（各三錢），腦子（少許），乳香（另研），沒藥（另研
各一錢）。

右四味為末，後入三味，冷水調勻，攤於緋絹上，貼杖瘡上。

治疳瘡：

馬明退燒灰（三錢），輕粉（少許），乳香（少許）。

右研為細末，先以溫漿水洗淨，乾摻之。

治疳瘡久不愈者：

海浮石（燒紅醋淬數次），金銀花。

右海石二停，金銀花一停，同為細末，每服二錢半，如簽茶一般，日用二服，瘡在
上，食後，在下，食前服，如病一年，服藥半年則愈。

瀉肺湯：

治肺癰喘急，坐臥不安。

桑白皮（剉燒），甜葶藶（隔紙焙各一兩）。

右二味粗末，每服三錢，水一盞煎至六分，去滓，食後溫服，以利為度。

桔梗湯：

治肺癰吐膿。

桔梗（剉炒一兩半），甘草（炙剉半兩）。

右為細末，每服六七錢，水二盞煎至半盞，去滓，空心服，須臾吐膿立愈。

黃柏散：

治鵬窠徼腰等瘡。

黃柏，白芨，白歛（各等分），黃丹（少許）。

右為細末，涼水調塗。

  ==中標題==  口齒咽喉第二。

地龍散：

治牙痛。

地龍（去土），玄胡索，蓽撥（各等分）。

右為細末，每用一分，用綿子裹，隨左右痛，於耳內塞之大效。

牙宣藥：

蓽撥，胡椒，良薑，乳香（另研），麝香，細辛，青鹽，雄黃（各等分）。

右為細末，先以溫漿水刷淨後，用藥末於痛處擦，追出頑涎，休吐了嗽，數十次，
痛止，忌油膩一二日。

仙人散：（刷牙）。

地骨皮（二兩酒浸二宿），青鹽（一兩），黍粘子（一兩半炒），細辛（一兩酒浸
）。

右為細末，入麝香少許，每用一字，臨臥擦牙，茶酒嗽，良久吐出。

又方：石膏，細辛，柳椹（各等分）。

右為末擦之。

治牙疳：

米二停，鹽一停，盆鹼，麝香（少許），白礬。

右相合，水拌勻，紙包裹，燒黑燋為末，貼瘡上立愈。

治牙痛：

口噙冰水，一口用大黃末紙撚，隨左右痛處，鼻內塞之立止。

又方：韶粉（二錢），好硃砂（一錢）。

右為末，每用少許擦痛處。

又方：好紅豆（二錢），花減（少許）。

右為末，隨牙痛處左右鼻內之。

又方：

華細辛（去苗），白茯苓（去皮），川升麻，蓽撥，青鹽，明石膏，川芎，不蛀皂
角（各等分去皮弦酥炙黃色）。

右為細末，早晚刷牙，溫水嗽之，牙痛處更上少許。

又方：

以巴豆去皮，用針刺於燈焰上炙令煙出，薰牙痛處，薰三五次。

又方：高良薑一塊，全蝎一隻。

右為細末，先用酸漿水嗽牙，次用藥末擦之，流下涎水即愈。

又方治牙疼。

又方：

枯白礬熱。

治走馬咽痹：

右用巴豆去皮以綿子微裹，隨左右塞於鼻中立透，如左右俱有者，用二枚。

又方：

用生白礬研細，塗於綿針上，按於喉中，立破綿針，以榆條上，用綿纏作棗大是也
。

又一法：如左右喉痹，於頂上分左右，頭髮用手挽拔之，剝然有聲立效，此法年幼
時，常見鄭六嫂救人甚多，不得其訣，近與子正話及，方得其傳。

又一法：以馬勃吹咽喉中立止。

治喉痹：

大黃，朴硝，白僵蠶。

右同為細末，水煎，量虛實用，以利為度。

口瘡方：

白礬（一兩飛全半兩），黃丹（一兩炒紅色放下再炒紫色為度）。

右二味為細末，摻瘡口上立愈。

  ==中標題==  目疾證第三。

治倒睫拳毛：

將穿山甲，以竹簞子刮去肉，用羊腰窩脂去皮膜，仍將穿山甲於炭上炙令黃色，用
脂擦穿山甲上，如此數遍，令酥為末，隨左右眼，噙水鼻內一字，一月餘見效。

又方：

木鱉子（三箇乾炒），木賊（一百二十節），地龍（二條去土），赤龍爪（一兩二
十箇則勾刺針也）。

右為細末，摘去倒睫，每日以紙撚，醮藥之，一日三五次。

又方：

穿山甲（炮），地龍（去皮），蟬殼，五倍子（各等分）。

右為細末，如用藥時，先將拳毛摘盡後，用藥一字，隨左右，鼻內之，次日，目
下如綿樣微腫，是驗也。

貼赤眼：

取青泥中蛆，淘淨曬乾為末，赤眼上乾貼之甚妙。

貼赤瞎：

蘆甘石（二兩），密陀僧（一兩），黃連，朴硝。

右方先將黃連用水熬成汁，入童子小便，再同熬，後下硝，又熬少時，用火煆爐甘
石紅，黃連汁內淬七次，與蜜陀僧末同為末，臨臥貼之。

貼赤眼：

銅綠，輕粉，牙硝，腦子（少許），麝香。

右為細末，乾貼之。



截赤眼方：

黃連，綠礬，杏子，甘草，銅綠（各等分）。

右為粗末，水煎洗甚效。

碧霞丹：

治赤眼暴發，并治赤瞎。

銅綠，白土，芒硝。

右件各分為末，丸如皂子大，每用白湯研化一丸，洗之立效。

汾州郭助教家神聖眼藥：

蕤仁（一兩），金精石（二兩），銀精石（二兩），爐甘石（四兩燒），赤石脂（
一兩），滑石（二兩），蜜陀僧（二兩），高良薑（三兩），秦皮（一兩），黃丹
（一兩飛過），銅綠（三錢），碙砂（三錢），硼砂（一錢半），乳香（三錢），
盆硝（少用），青鹽，腦子，射香，已上并少用之。

右用東流水三升，先入蕤仁，次下餘味等，白沙蜜一斤熬至二升，以線絹細濾過澄
清，入前藥攪之勻，點大效。

視星膏：

白沙蜜一斤（揀去蜜滓可秤十四兩），蜜陀僧（一兩金色者研極細，水淘可得六七
錢），新柳筭子（四兩去皮心半乾半炒）。

右用臘雪五升與蜜鎔調入藥，與柳筭子同貯於磁瓶中，以柳木塞瓶口，油絹封勒，
於黑豆鍋中熬，從朝至暮，仍用柳棒閣瓶防傾，側用文武火，另添一鍋豆水滾下，
旋於另鍋中取水添之熬成，用重綿濾淨，卻入瓶中，用井水浸三兩日，埋在雪中更
妙，頻點為上。

復明散：

治外瘴。

白丁香（臘月收者尤佳，水飛秤八錢），揀黃連（一兩），防風（去蘆剉一指許一
兩），新柳枝（方一寸者三片）。

右好四味，用新水一升半，雪水更妙，春秋兩三時，冬月一宿，以錢石器內熬至六
分，濾去滓，另用蜜一斤蜜陀僧研極細末三字，入蜜攪勻，另熬，以無漆匙撩點下
蜜，中急攪，候沸湯定，一人攪密，一人旋又攪藥汁，都下在內攪勻，再熬三兩沸
，色稍變，用新綿三兩，重濾去滓，盛器內點眼如常，本方每藥半合用片腦一，麥
粒大不用亦可。

錠子眼藥：

黃丹（一兩飛），黃柏（半兩去皮），黃連（半兩去鬚），枯白礬（半兩），爐甘
石（半兩用黃連製），銅綠（半兩），碙砂（三錢），川烏（三錢炮），乾薑（二
錢），蝎梢（一錢），信（半錢煆），乳香（少許），沒藥（少許）。

右為細末，入豆粉四兩，澆蜜和就如大麥許，鋌子於眼大眥頭，待藥化淚出為效。

治冷淚目昏：

密蒙花，甘菊花，杜蒺藜，石決明，木賊（去節），白芍藥，甘草（各等分）。

右為細末，茶清調下一錢，服半月後，加至二錢。

又方：乾薑肥者為末，每用一字，浸湯點洗。

又方：貝母一枚，膩白者，胡椒七粒為末點之。

單治目昏：

荊芥穗，地骨皮，楮實（各等分）。

右細末煉蜜為丸桐子大，每服二十丸，米湯下。

治一切目昏：

川椒（一斤微炒搗取椒紅約取四兩），甘菊花（四兩末之），生地黃（一斤取新者
杵作泥極爛）。

右將地黃泥與前藥末同和，作餅子，透風處陰乾，再為末，以蜜為丸如梧桐子大，
每服三十丸，食後茶清送下。

洗眼黃連散：

當歸，赤芍藥，黃連，黃柏（各等分）。

右為剉，以雪水或甜水濃煎汁，熱洗用，治一切風毒赤目。

諸物入眼中：

好墨清水研，傾入眼中，良久即出。

點攀睛瘀肉：

黃丹（一兩二錢水飛過泣乾），白礬（一兩銀器肉化成汁）。

右將白礬於銀器內化成汁，入黃丹末在內，以銀匙兒攪勻，更入乳香沒藥各一錢，
慢火不住手攪，令枯乾為粉，候冷，研極細，熟絹羅過後，入鷹條一錢半血竭二分
射香少許輕粉三分粉霜二分，共研極勻如粉，再以熟絹羅過，細末點之，大有神效
。

青金散：

芒硝（一兩），螺青，沒藥，乳香（各等分）。

右為細末，每用少許，鼻內之。

治雀目：

真正蛤粉（炒黃色為細末）。

右油就熱，和為丸如皂子，納於豬腰子中，麻纏蒸熟食之，可配米粥。

  ==中標題==  頭面風疾第四。

治風剌方：

苦參（一斤），紅芍藥，冬瓜（各四兩），玄參（一兩）。

右為末，每用一字，用手洗面上。

豬蹄膏：

洗面上藥。

右用豬蹄一副，刮去黑皮，切作細片，用慢火熬如膏，粘用，羅子濾過，再入鍋內
，用蜜半盞，又用：

白芷，黑豆（去皮），瓜蔞（一箇），白芨，白歛，苓苓香，藿香（各一兩），鵝
梨（二箇細切）。

右將七味藥為末，同梨入藥一處，再熬，滴水不散方成，以絹濾過，臨臥塗面，次
日用漿水洗面。

治面風：

益母草灰，麵湯和，燒七遍，洗面用之。

治面黑班點方：

白附子（一兩），白芨，白歛，密陀僧，胡粉，白茯苓（各等分）。

右為細末，洗淨，臨臥以乳香調一錢塗面，但洗光淨，牛乳亦可。

治頭風：

苦丁香，川芎，藜蘆（各等分）。

右為細末，噙水，鼻內之。

芎黃湯：

治頭目眩運。

大黃，荊芥穗，貫芎，防風（各等分）。

右為粗末，大作劑料，水煎，去滓服之，以利為度。

耳聾方：

萆麻子五十箇去皮。

右與熟棗一枚，同搗丸如棗子大，更入小兒乳汁就和，每用一丸，綿裹納於聾耳內
，覺熱為度，一日一易，如藥難丸，日中曝乾。

又方：口噙甘草一枚，耳中塞二塊，用綿裹，立通。

腦宣方：

皂角不蛀者，去皮弦子，密炙搥碎，水中揉成濃汁，熬成膏子，鼻內之，口中咬
筋良久，涎出為度。

治耳底方：

以枯白礬為末，填於耳中立效。

治鼻中肉螻蛄：

赤龍瓜，苦丁香（各三十箇），苦葫蘆子（不以多少），麝香（少許）。

右為末，用紙撚子點藥末用之。

腋臭方：

烏魚骨（三錢），枯白礬（三錢），密陀僧（一錢）。

右為末，先用漿水洗臭處，後用藥末擦之。

又方：密陀僧，不以多少研細，先以漿水洗臭處，乾擦。

烏頭藥：

細針沙（炒），蕎麵（炒各一盞），大麥（亦同），釅醋半升，與前二味打糊。

凡用先使皂角水熱洗淨時，前二味糊稀稠得所於髭鬢上塗之均勻，先用荷葉包，次
用皮帽裹之，三五時辰，用溫藥水洗了，卻收取元針沙，其髭髮淨後，用黑藥塗之
，黑藥方：

沒食子，石榴皮，乾荷葉（另搗各一兩），五倍子，柯子皮，百藥煎，金絲礬，綠
礬（另研旋點諸藥）。

右將七味為細末，炒熟麵五六匙，入好醋，打麵糊和藥末，再塗髭鬚，又用荷葉封
裹，後用皮帽裹之，三五時間洗淨，甚黑，若更要黑光，用豬膽漿水澤洗如鴉翎。

又方：酸石榴，五倍子，芝麻葉。

右同杵碎，用絹袋盛之於鐵器內，水浸掠髮自黑。

治大頭病兼治喉痹方歌曰：

人間治疫有仙方，一兩僵蠶二大黃，薑汁為丸如彈大，井花調蜜便清涼。

又法：以砭針刺腫處，出血立效。

治時氣：

馬牙硝，寒水石，黍粘子，鬼臼，川大黃，鬼箭草（各等分），腦子（少許）。

右六味為細末，用新井花水一盞，藥末一二錢，入腦子喫外，一半留用，新水得稠
，雞翎掃在腫處，有風涼處坐。

  ==中標題==  解利傷寒第五。

雙解丸：

巴豆（六箇去皮油），天麻（二錢半），胭脂（少許）。

右將巴豆天麻為末，滴水丸如秫米大，胭脂為衣，一日一丸，二日二丸，三日三丸
，已外不解，先喫冷水一口，後用熱水下，如人行十里，以熱湯投之。

又一法：無藥處，可用兩手指相交，緊扣腦後風府穴，向前禮百餘拜，汗出自解。

又一法：適於無藥處，初覺傷寒傷食傷酒傷風，便服太和湯百沸湯，是避風處，先
飲半碗，或以虀汁亦妙，以手揉肚，覺恍惚，更服半碗，又用手揉至恍惚，更服以
至厭飫，心無所容，探吐汗出則已。

不臥散：

川芎（一兩半），石膏（七錢半），藜蘆（半兩去土），甘草（二錢半生）。

右為細末，口噙水，鼻內各之，少時喫白湯半碗，汗出解之。

川芎湯：

解利一切傷寒。

川芎，本，蒼朮。

右為細末，沸湯點三錢，須臾覺嘔，道便解，如不解，再服之。

  ==中標題==  諸腰腳疼痛第六。

皂角膏：

右用醇酒二大碗，皂角一斤，去皮弦搗碎熬至一半，沸去滓，再用前汁，入銀石器
熬為膏子，隨痛處貼之。

治腰腳疼痛方：

天麻，細辛，半夏（各二兩）。

右用絹袋二箇，各盛藥三兩，煮熟交牙慰痛處，汗出則愈。

牛黃白朮丸：

治腰腳濕。

黑牽牛，大黃（各一兩），白朮（一兩）。

右為細末，滴水丸桐子大，每服三十丸，食前生薑湯下，如要快利，加至百丸。

  ==中標題==  婦人痛證第七。

如聖丹：

治婦人赤白帶下，月經不來。

枯白礬，蛇床子（各等分）。

右為末，醋打麵糊丸如彈子大，以胭脂為衣，綿子裹納於陰戶，如熱極，再換。

詵詵丸：

療婦人無子。

當歸，熟地黃（各二兩），玄胡索，澤蘭（各一兩半），赤芍藥，白薇，人參，石
斛，牡丹皮，川芎（各一兩）。

右為末，醋糊為丸，每服五十丸，桐子大，空心酒下。

當歸散：

治月經欲來前後腹中痛。

當歸（以米醋微炒），玄胡索（生用），沒藥（另研），紅花（生用）。

右為末，溫酒調下二錢服之。

治產婦橫生：

蓖麻子三十箇。

研爛，婦人頂上剃去髮少許，以上藥塗之，須臾，覺腹中提正，便刮去藥，卻分腳
心塗之，自然順生也。

治血崩：

蠶沙，不以多少。

右為末，每服三五錢，熱酒調下服。

又方：貫仲去須，剉碎。

或用酒醋煎三錢，煎至七分，去滓，溫服，一服立止。

當歸散：

治血崩。

當歸（一兩），龍骨（一兩燒赤），香附子（三錢炒），棕毛灰（半兩）。

右為細末，空心米飲調下三四錢，忌油膩雞豬魚兔等物。

蓮殼散：

乾蓮蓬（燒灰存性），棕櫚皮及毛（燒灰半兩），香附子（一錢炒）。

右為細末，每服三四錢，空心米飲湯調下服之。

治婦人血枯：

川大黃。

右為末，醋熬成膏，就成雞子大，作餅子，酒磨化之。

三分散：

治產後虛勞，不進飲食，或大崩後。

白朮，茯苓，黃耆，川芎，芍藥，當歸，熟乾地黃（各一兩），柴胡，人參（各一
兩六錢），半夏（洗切），甘草，黃芩（各六錢）。

右為粗末，每服一兩，水一大盞煎至半盞，去滓，溫服，日二服。

治產後惡物，上潮痞結，大小便不通：

芒硝，蒲黃，細墨（各等分）。

右為末，用童子小便半盞，水半盞調下服之。

治婦人產後虛弱，和血通經：

當歸（一兩焙），芍藥（二兩），香附子（二兩炒）。

右為細末，每服一二錢，米飲調下服之，無時。

治婦人產後惡物不出，上攻心痛：

赤伏龍肝（灶灰焦土研細）。

用酒調三五錢，瀉出惡物立止。

治娠婦下痢膿血及咳嗽：

白朮，黃芩，當歸（各等分）。

右為末，每服三五錢，水煎，去滓，食前，加桑皮止嗽。

百花散：

治婦人產中欬嗽：

桑白皮（用密塗，慢火炙黃色為度），黃柏（各等分）。

右為細末，每服一二錢，水一盞，入糯米二十粒同煎至六分，以款冬花燒灰六錢攪
在藥內同調，溫服之。

治婦人吹妳：

以樺皮燒灰存性，熱酒調下三錢，食後服之。

又方：

馬明退（燒灰五錢），輕粉（三錢），麝香（少許）。

右為細末，每服二錢，熱酒調下服之。

又方：以皂角燒灰。

蛤粉和熱酒將來調，數字下得喉嚨笑呵呵。

又方：以淘米木杓上砂子七箇酒下，以吹帚枝透乳孔甚妙。

  ==中標題==  欬嗽痰涎第八。

九仙散：

九尖蓖麻子葉（三錢），飛過白礬（二錢）。

右用豬肉四兩薄批，碁盤利開，摻藥二味，荷葉裹，文武火煨熱，細嚼白湯送下，
後用乾食壓之。

止嗽散：

半夏（一兩半湯洗七次），枯白礬（四兩）。

右二味為末，生薑打麵糊和丸桐子大，每服三二十丸，空心溫酒送下。

八仙散：

款冬花，佛耳草，甘草，鍾乳，鵝管石，白礬，官桂，井泉石（各等分）。

右為細末，每服三錢，水煎服之（又一方摻咽喉中）。

三才丸：

治嗽。

人參，天門冬（去心），熟乾地黃（各等分）。

右為細末，煉蜜為丸如櫻桃大，含化服之。

三分茶：

茶（二錢），蜜（二兩），蕎麥麵（四兩）。

右以新水一大碗，約打千餘數，連飲之，飲畢良久，下氣不可停，人喘自止。

石膏湯：

治熱嗽。

石膏（亂文者一兩），人參（半兩去蘆），甘草（半兩炙）。

右為末，每服三錢，新水或生薑汁蜜調下亦可。

三生丸：

治嗽。

胡桃仁（一兩），生薑（一兩去皮細切），杏仁（一兩）。

右二味同研為泥，就和作劑，可得十三四丸，臨臥爛嚼一丸，可數服即止。

化痰延壽丹：

天麻（半兩），枸杞子（二兩半），白礬（一兩半，半生半熟），半夏（一兩半，
湯洗七次用），乾生薑（一兩半），人參（一兩）。

右為細末，好糯酒拌勻加砂糖用，蒸餅劑蒸熟，去皮，杵臼搗四五十杵便丸如乾，
入酒三點，丸如小豆大，每服三五十丸，生薑湯下。

半夏湯：

治噦欲死者。

半夏（一兩洗），生薑（三兩）。

右二味細切，水二盞煎至八分，去滓，作二服，食後。

治肺痿喘嗽：

漢防己。

右為細末，每服三錢，漿水一盞同煎至七分，和滓溫服之。

治年高上氣喘促，睡臥難禁：

右蘿蔔子，搗羅為末，白湯浸調五七錢，食後服之，或炒或用糖蜜作劑為丸服之。

麻黃湯：

治因風寒衣服單薄致嗽。

麻黃（不去節），甘草（生用），杏仁（生用）。

右為粗末，每服三二錢，水煎，食後溫服。  ==中標題==  心氣疼痛第九。

失笑散：

治急心痛并男子小腸氣。

五靈脂（半兩），蒲黃（半兩炒）。

右為末，每服三錢，醋半盞煎二沸，再入水半盞，再煎二沸，空心食前和滓溫服之
。

又方：醋一盞，加生白礬一小塊如皂子大，同煎至七分，溫服立愈。

又方：高良薑（半兩），山梔子（半兩），蔚金（半兩）。

又方：以新嫩槐枝一握，切去兩頭，水二盞煎至一盞，去滓，分作二服，熱服之。

又方：沒藥，乳香，薑黃，玄胡索（各等分）。

右為末，每服三錢，水煎，食後服之。

  ==中標題==  小腸疝氣第十。

抽刀散：

川楝子（一兩破四分巴豆三箇同炒黃色去巴豆用之），茴香（一兩鹽炒黃色去鹽用
之）。

右為細末，每服三錢，蔥白酒調下，空心服之。

治陰痛不可忍：

吳茱萸（二兩泥七遍焙乾，炒），檳榔（一兩），茴香（一兩）。

右為細末，醋糊為丸，熱酒送下十丸，食前服之。

治偏腫：

茴香，甘遂。

右二味各等分為末，酒調二錢，食前服之。

又方：巴戟（去心），川楝（炒），茴香（炒）。

各等分為末，溫酒調二錢服之。

治小兒疝氣腫硬。

地龍（不去土），為末唾津調塗病處。

治小腸氣痛：

全蝎（一兩），茴香（一兩炒黃）。

右為細末，醋糊和丸如梧桐子大，如發時，每服五七十丸，溫酒送下，食前服之。

治小便渾濁如精之狀：

沒藥，木香，當歸（各等分）。

右為末，以刺棘心自然汁為丸如梧桐子大，每服五七丸，食前鹽湯下。

治小便頻滑數不禁：

知母，黃柏（各等分）。

右剉碎酒浸透，炒微黃為末，水丸梧桐子大，如服藥前一日，休喫夜飯，來日空心
立服，米飲湯下一百丸，只用一服，效後喫淡白粥一頓。

蕩疝丹：

川楝子（炒），茴香（炒），破故紙（炒各半兩），黑牽牛（二錢），青皮，陳皮
（各三錢），廣茂（四錢），木香（四錢）。

右八味為細末，用好酒打麵糊為丸如梧桐子大，空心食前溫酒下三十丸。

灸疝法：

放疝邊豎紋左右，交弦灸七壯。

  ==中標題==  腸風下血第十一。

神應散：

治腸風痔漏。

牛頭角腮（一隻酌中者），豬牙皂角（七定），穿山甲（四十九片，或圓取或四方
取或一字取之），蝟皮（一兩），蛇退皮（一條）。

右五味鎚碎，盛在小口磁器內，鹽泥固定，日中曝乾，瓶口微露出煙，用文武火燒
紅赤，煙微少取出放冷，為細末，如服藥日，先一日臨臥，細嚼胡桃仁半箇如糊，
用溫醇糯酒一盞送下，不語便睡，至次日交五更服藥，驗病年月遠近，或秤三錢五
七錢，用水半大碗，醇糯酒半大盞相合熱，和藥服之，至辰時，再服。

又一服再依前服藥，不須用胡桃仁，久病不過七服，忌油膩魚鱉雞兔豬犬等物，大
有神效。

溫白丸：

治臟毒下血。

椿根白皮（凡引者，去粗皮酒浸晒乾服），右為末，棗肉為丸如梧桐子大，每服三
五十丸，淡酒送，或酒糊丸。

治脫肛痔：

胡荽子（一升），乳香（少許），粟糠（半升或一升）。

右先泥成爐子，止留一小眼可抵肛門大小，不令透，煙火薰之。

治脫肛：

蔓陀羅花子，蓮殼（一對），橡碗（十六箇）。

右搗碎，水煎三五沸，入朴硝熱洗，其肛自上。

治痔漏，下血不止：

紫皮蒜（十箇獨科者炒），大椒（六十箇），豆豉（四兩）。

右搗爛為泥丸彈子大，空心細嚼一丸，鹽湯下，日進三服效。

治痔漏：

白牽牛頭末（四兩），沒藥（一錢）。

右同為細末，如欲服藥，先一日不食晚飯，明日空心，將豶豬精肉四兩燒令香熟，
薄批摻藥末在內裹之，漸又細嚼食盡，然後用宿蒸餅壓之，取下膿血為效，量病大
小虛實加減服之，忌油膩濕麵酒色，三日外不忌，一服必效，或用淡水煮肉熟用上
法亦可，又云：服前一日，不食午飯夜飯，明日空心用之。

又方：黑白牽牛一合炒黃一味，豬肉四兩切碎炒熟，與藥末攪勻，只作一服，裹新
白米三二匙飯壓之，取下白虫為效。

又坐藥：黑鯉魚鱗二三甲，以薄編璽裹如棗柱樣納之，痛即止。

淨固丸：

治痔漏下血痒痛。

槐花（炒），枳殼（去穰各一兩）。

右為細末，醋糊為丸如梧桐子大，每服二十丸，米飲湯下，空心食前，十服見效。

黃連貫眾散：

治腸風下血。

黃連，雞冠花，貫眾，大黃，烏梅（各一兩），甘草（三錢炙），枳殼（炮），荊
芥（各一兩）。

右為細末，每服二三錢，溫米飲調服，食前。

槐荊丸：

治痔漏。

荊芥槐花等分為末，水煎一大碗，服丸亦可為之。

又方：豆豉（炒），槐子（炒），各等分。

右為末，每服一兩，水煎空心下。

薰渫藥：

鳳眼草，赤皮蔥，椒。

三味搗粗，同漿水滾過，坐盆，令熱氣薰痔，但通手渫之，如此不過三次愈矣。

  ==中標題==  小兒病證第十二。

治小兒脾疳：

蘆薈，使君子（各等分）。

右為細末，米飲調下一二錢服之。

玉散：

治小兒馬脾風。

甘草（一寸煎水），甘遂末（一字）。

右同油蜜生薑銀釵兒攪之，下後用冷水半盞調奪命散。

奪命散：

治小兒胸膈喘滿。

檳榔，大黃，黑牽牛，白牽牛，各等分，皆當各半生熟用之。

右為細末，蜜水調服之。

治小兒斑瘡入眼：

麵炒蒺藜炙甘草，羌活防風等分搗，每服二錢漿水下，撥雲見日直到老。

治瘡疹黑陷：

鐵腳威靈仙（一錢炒末），腦子（一分）。

右為細末，溫水調下服之，取下瘡痂為效。

治小兒黃瘦腹脹：

乾雞糞（一兩），丁香末（一錢）。

右為末，蒸餅為丸如小豆大，每服二十丸，米湯下。

黃連散：

治小兒頭瘡。

川黃連，黃柏（去粗皮用），草決明，輕粉（各等分）。

右為細末，用生小油調藥於瘡上塗之立愈。

治斑瘡倒壓方：

胡桃（一箇燒灰存性），乾臙脂（三錢）。

右為末，用胡荽煎酒調下一錢服之。

又方：人牙燒灰存性，研入麝香少許，每服三錢，溫酒調下少許服之，不拘時。

又方：小豬兒尾尖取血三五點，研入腦子少許，新水調下食後與服之。

又方：人中白，臘月者最佳，通風處以火煆成煤，水調三五錢，陷者自出。

消毒散：

治瘡疹已未出，咽喉腫痛。

牛蒡子（二兩炒），甘草（半兩剉炒），荊芥（一分）。

右為粗末，每服三錢，水一盞半煎至七分，去滓，溫服，不拘時。

治小兒斑瘡入眼：

豬懸蹄（二兩乾，鍋內鹽泥固齊，燒焦為末用），蟬殼（二兩去土取末一兩），羚
羊角（鎊為細末研之用）。

右二味為末，研入羚羊角細末一分拌勻，每用一字，百日外，兒服半錢，三歲已上
服三錢，新水或溫水調下，日三四服，夜一二服，一年已外，則難治之。

又方：透耳藥。

硃砂（一錢），粉霜（八分）。

右研為細末，水調少許，用匙杓頭傾一兩，點於耳內中，後用

白菊花，綠豆皮，穀精草，夜明沙。

右四味為末，用米泔半碗熬成，去滓，入乾柿十餘箇再同熬，每日喫三兩箇，仍飲
煎乾柿湯。

又方：治小兒斑瘡入眼。

硃砂，腦子，水銀，麝香（各等分）。

右四味研為細末，用水銀調，滴入耳中。

發斑藥：

珠子七箇研碎，用新水調勻服之。

  ==中標題==  破傷風邪第十三（陰毒傷寒亦附於此）。

辰砂奪命丹：

鳳凰臺，川烏頭（生用各二錢），麝香（少許），硃砂（少許）。

右為細末，棗肉和為丸如彈子大，硃砂為衣，鰾酒送下，量病人年甲虛實加減用之
，小兒半丸，以吐為度，不止，以蔥白湯解之。

治破傷風：

病人耳塞并爪甲上刮末，唾津調塗瘡口上立效，無瘡口者難用。

治破傷風：

烏梢尾（一箇），兩頭尖（四箇），全蝎（四箇）。

右三味為細末，另用石灰五升柴灰五升沸湯五升，淋灰水澄清，下藥熬之，鐵鍋器
內攪成膏子如稠，用唾津調，先用溫漿水洗淨瘡口後塗藥，即時藥行吐黃水一日，
以新水漱口即愈。

不利小兒驚風服之立效。

愈風丹：

芍藥，川芎，白僵蠶（炒），桔梗，細辛（去葉），羌活（各半兩），麻黃（去節
），防風（去蘆），天麻，全蝎（灸各一兩），甘草（三錢），南星（半兩生薑製
用），硃砂（半兩為衣）。

為末煉密丸如彈子大，每服一丸，細嚼茶酒吞下。

香芎散：

治偏正頭風。

貫芎，香附子（炒），石膏（亂紋者良水飛），白芷，甘草，薄荷（各一兩），一
方川烏頭（半兩炮去臍皮用之）。

右為細末，每服二錢，溫酒或茶清調下服之。

妙功十一丸：

治癇。

丁香，木香，沉香，乳香，麝香，荊三稜（炮），廣茂（炮），黑牽牛（微炒），
黃連，雷丸（炒），鶴虱（炒），胡黃連，黃芩，大黃（焙），陳皮，青皮，雄黃
，熊膽，甘草（炙各二錢半），赤小豆（三百六十粒煮），白丁香（直尖者三百六
十箇），輕粉（四錢），巴豆（七粒）。

右二十三味為細末，赤小豆爛煮研泥同蕎麵打糊和作十一丸，硃砂為衣，陰乾，服
時水浸一宿化一丸，大便出，隨病各有形狀，取出為驗，或作化一番，不可再服，
曾經火灸者不治，遠年愈效。

硃砂滾涎散：

治五癇。

硃砂（水飛），白礬（生用），赤石脂，消石（各等分）。

右同為細末，研蒜膏如丸，綠豆大，每服三十丸，食後荊芥湯下。

又方：硃砂，不以多少，水飛研為細末。

右用豬心血浸，蒸餅為丸如綠豆大，每服二十丸，空心金銀湯下之。

治諸風疥癬及癩：

浮萍（一兩），荊芥，川芎，甘草，麻黃（各半兩），或加芍藥，當歸。

右為粗末，每服一兩，水一碗，入蔥白根豆豉同煎至一半，無時服，汗出為度。

治癩塗眉法：

半夏（生用），羊糞（燒各等分）。

右為末，生薑自然汁調塗。

五九散：

治癩。

地龍（去土），蟬殼，白僵蠶，淩霄（凌霄？），全蝎（各九箇）。

右同為末，只作一服，熱酒調下，浴室中汗出粘臭氣為效。

苦參散：

治癘風。

苦參（取頭末秤二兩），豬肚（一箇）。

右以苦參末摻豬肚內，用線縫合，隔宿煮軟，取出洗去元藥，先不喫飯五頓，至第
二日，先飲新水一盞，後將豬肚食之，如吐了，再食之，食罷，待一二時，用肉湯
調無憂散五七錢，取出小虫一二萬為效，後用皂角一斤，不蛀者去皮弦及子搥碎，
用水四碗煮至一碗，用生絹濾去滓，再入苦參末攪熟，稀麵糊膏子相似，取出放冷
，後入餘藥相和，藥附後。

何首烏（二兩），防風（一兩半），芍藥（五錢），人參（三錢），當歸（一兩焙
）。

右為細末，入皂角膏子為丸如桐子大，每服三五十丸，溫酒或茶清送下，不拘時候
，日進三服，後用苦參荊芥麻黃煎湯洗冷。

  ==中標題==  水腫黃疸第十五。

治通身黃腫：

瓜蒂焙乾三四錢。

右為細末，每用半字，入鼻內吹上，日一度，併吹三日，如不愈，後用黃芩末之煎
湯五錢下。

治蠱氣：

取環腸草，不以多少，曝乾水煎，利小便為度。

治黃疸面目遍身如金色：

瓜蒂（一十四箇），母丁香（一箇），黍米（四十九粒）。

右先搗瓜蒂為末，次入二味同為細末，每用半字，夜臥令病人先噙水一口，兩鼻內
各半字，吐了水，令病人便睡至夜，或明日取下黃水，旋用熟帛搵了，直候取水定
，便服黃連散，病輕者五日，重半月。

黃連散：

治黃疸，大小便秘澀壅熱。

黃連（三兩），川大黃（一兩剉碎醋拌炒過用之），黃芩，甘草（灸各一兩）。

右為細末，每服二錢，食後溫水調下，一日三服。

治水腫不利小便，非其法也，故曰：經云濕氣在上，以苦吐之，濕氣在下，以苦瀉
之，吐瀉後，長服益元散加海金沙，煎以長流水服之則愈矣，大忌腳膝上針刺出水
，取一時之效，後必死矣，尤忌房室濕麵酒醋鹽味，犯之必死。

木通散：

治水腫。

海金沙，舶上茴香，巴戟，大戟，甘遂，芫花，木通，滑石，通草（各等分）。

右為細末，每服三錢，以大麥麵和作餅子如當二錢，大爛嚼生薑湯送下。

  ==中標題==  下痢泄瀉第十六。

治痢：

紫苑，桔梗，赤芍藥，白朮（各等分）。

右為細末，每服三五錢，細切羊肝拌之，作麵角兒燒服之，後用白湯送下，食前。

治痢：

杜蒺藜炒碾為末，酒調下三兩服。

香豉丸：

治痢。

蒜為泥，豉為末。

右二味相和作丸如梧桐子大，米飲湯下五七十丸，食前服之。

治大人小兒吐瀉腹脹胸膈痞閉：

五靈脂，青皮，陳皮，硫黃，芒硝（各等分）。

右將硝黃於銚子內，以文武火鎔開，用匙刮聚自然結成砂子，取出研碎，與前三藥
同末麵糊為丸如綠豆大，小兒麻子黃米大，每服二十丸，量虛實加減，米飲湯送下
，無時。

又方治瀉。

車前子，不以多少。

右為細末，每服二錢，米飲湯調下服之，水穀分吐瀉止。

  ==中標題==  諸雜方第十七。

治消渴：

揀黃連（二兩八九節者良）。

右剉如咀，以水一碗煎至半碗，去滓，頓服立止。

百日還丹：

佛茄子，樟柳根（各等分）。

為末，枸杞汁和丸如雞頭大，每服十丸，新水送下。

酒癥丸：

巴豆（十六箇），全蝎（十五箇），雄黃（一塊），白麵（五兩）。

右為末，滴水丸如碗豆大，每一丸，如痛飲者二丸。

立應丸：

治臟腑泄痢，膿血不止，腹中疼痛。

乾薑（一兩炮另末），百草霜（一兩），巴豆（連皮一兩炒用），杏仁（一兩同巴
豆和皮炒黑色，杵為泥後入霜研用）。

右用黃蠟四兩，鎔開蠟，次入前四味，用鐵器攪勻旋丸桐子大，每服三五丸，甘草
湯下，白痢用乾薑湯下，食前，若水瀉溫水下。

反胃：

黃柏末，熱酒調三五錢，食後服之。

治小便多（滑數不禁）：

金剛骨為末，以好酒調下三錢服之。

又方：白茯苓（去黑皮），乾山藥（去皮，白礬水內湛過，慢火焙乾用之）。

右二味，各等分為細末，稀米飲調下服之。

治卒淋痛：

芫花散（三錢），茴香（二錢微炒黃色）。

右為細末，水煎服之。

治趼方：

以水調白麵稀稠得所，糊趼上，以紙封之，明日便乾，如不曾破者，剝去麵便行。

治大便秘：

生麻子，不以多少，研爛水調服之。

坐劑治大便久秘，攻之不透者用之：

又用蜜，不計多少，慢火熬冷，作劑稀則粘手，硬則脆稀稠得所，堪作劑，搓作劑
樣如棗核大，粗如筋，長一寸許，蘸小油內於肛門中，坐良久自透，有加鹽少許，
以素問鹹以軟之。

交加飲子：

治久瘧不已，山嵐瘴氣。

肉豆蔻（十一箇麵裹燒一箇），草荳蔻（二箇同上法用），厚朴（二寸一半生用一
半熟用，生薑汁製過用），甘草（二寸半一半生用一半炙用），生薑（二塊如棗，
紙裹煨過，半生半熟）。

右為末，每服分一半水一碗，銀石器內煎至一大盞，去滓，溫服，發日空心，未愈
則再服。

天真丸：

補虛損。

佛袈裟，男用女，女用男，以新水四擔洗盡血水，以酒煮爛為泥，葳靈仙（一兩）
，當歸（半兩），縮砂（一兩），蓮子肉（三兩炒熟），乾地黃（一兩酒浸），廣
茂（半兩），甘草（二兩），牡丹皮（一兩），牛膝（一兩酒浸），木香（半兩）
，白朮（一兩），白茯苓（一兩）。

右為細末，與君主同搗羅為細末，酒浸蒸餅為丸如梧桐子大，每服三五十丸，三進
，日服。

取雕青：

水蛭，取陰乾為末，先以白馬汗擦青處，後用白馬汗調塗之。

治蚰蜒入耳中：

右用貓尿灌耳中立出，取貓尿，用盆盛貓，以生薑擦牙大妙。

又方：黑驢乳灌耳中亦出。

又方：以濕生虫，研爛塗於耳邊自出。

  ==中標題==  辟穀絕食第十八

辟穀方：

大豆五升（洗淨蒸三遍去皮為細末），大麻子五升（湯浸一宿漉出，蒸三遍令口開
去皮為細末用），糯米五升（淘淨同白茯苓一處蒸熟用之），白茯苓五兩（去皮同
上糯米一處蒸熟為用）。

右將麻仁末一處搗爛如泥，漸入豆黃末同和勻，便團如拳大，再入甑蒸，從初更著
火至半後夜住火，至寅時出甑，午時曝乾，搗為末，服之以飽為度，不得吃一切物
，用麻子汁下第一頓，一月不饑第二頓，四十日不饑第三頓，一千日不饑第四頓，
永不饑顏彩日增，氣力加倍，如渴飲麻仁汁，轉更不渴，滋潤五臟，若待喫食時，
分用葵菜子三合為末，煎湯放冷服之，取其藥如後，初間喫三五日，白米稀粥湯少
少喫之，三日後，諸般食飲無避忌，此藥大忌慾事。

又方：茯苓餅子。

白茯苓（四兩為末），頭白麵（一二兩）。

右同調水煎餅麵稀調以黃蠟代油，成煎餅蠟，可用三兩，飽食一頓，便絕食至三
日，覺難受，三日後氣力漸生，熟果芝麻湯米飲涼水微用些，小潤腸胃，無令涸竭
，開食時用葵菜湯并米飲稀粥，少少服之。

又方：保命丹。

人參（五兩），麻子仁（二兩炒去皮），乾地黃，瓜蔞子（炒），菟絲子（酒浸各
三兩），生地黃，乾大棗（各三兩），大豆黃（一升煮去沫），黑附子（一兩生用
一兩炮去皮用之），白茯苓，茯神，地骨皮（去粗皮），蔓荊子（煮熟用），杏仁
（去皮尖炒），麥門冬（炒去心用），地膚子（蒸七遍），黍米作粉，粳米作粉，
白糯米作粉，天門冬（去心），車前子（蒸），側柏葉（煮三遍各二兩五錢）。

右同為細末，各揀選精粹者，臘月內合者妙，他時不可合，日月交蝕不可合，加合
時，須揀好日，淨室焚香，志心修合，勿令雞犬婦人見，又將藥末用蠟一斤半，濾
去滓，白蜜一斤共二斤半，一處溶開和勻，入臼杵二千下，微入酥油丸如梧桐子大
，每服十丸，服至五日，如來日服藥，隔宿先喫糯米一頓，粳米白麵皆可，吹日空
心，用糯米粥飲送下，如路行人服，如遇好食，喫不妨，要止便止，如喫些小蒸餅
爛嚼嚥或乾果子以助藥力，不喫更妙，忌鹽醋，日後退下藥來，於長流水中洗淨，
再服，可百年不饑。

儒門事親卷十五終。
